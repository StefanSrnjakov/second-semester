Diplomsko delo visokošolskega strokovnega študija Smer: Organizacija in management kadrovskih in izobraževalnih procesov
URAVNOTEŽENI SISTEM KAZALNIKOV V POSLOVNI BANKI X
Mentor: doc. dr. Mojca Bernik Kandidat: Goran Aver Kranj, januar 2012

ZAHVALA
Zahvaljujem se mentorju doc. dr. Mojci Bernik za potrpežljivost ter koristne in strokovne nasvete in usmerjanje pri izdelavi mojega diplomskega dela.
Hvala tudi vsem sodelujočim v anketi ter mami Zdenki za neprestano spodbujanje k dokončanju diplomskega dela.

POVZETEK
Dan danes se nahajamo v obdobju hitrih sprememb v okolju, ko so in bodo gospodarske družbe, bolj kot v prejšnjih obdobjih, prisiljene na prilagajanje zahtevam trga in potrošnikov. Zato je danes za vsako gospodarsko družbo toliko bolj pomembno, da ima čim bolj učinkovite poslovne procese, čim boljše informacije o svoji konkurenci in svojih kupcih ter zna čim bolje napovedovati nove trende in preference porabnikov. Spremembe na trgu in v zakonodaji se poznajo v finančnih kazalnikih gospodarske družbe šele po določenem obdobju. Zato je pomembno, da gospodarska družba vzpostavi uravnoteženi sistem kazalnikov, ki lahko že prej zazna spremembe na trgu, spremembe v delovanju podjetja in v njegovih procesih.
Uravnoteženi sistem kazalnikov je strateški menedžerski sistem, ki gospodarski družbi poleg spremljanja finančnih rezultatov, sočasno omogoča tudi spremljanje zadovoljevanja potreb potrošnikov, spremljanje učinkovitosti in uspešnosti notranjih procesov družbe ter učinke učenja in rasti. Le tako družba pozna trenutno stanje v katerem se nahaja, učinkovito reagira na spremembe v njenem okolju ter izvaja prave aktivnosti za dosego ciljev in uresničevanje njenega poslanstva in vizije.
Omenjeno ima za posledico nižje stroške delovanja gospodarske družbe, zadovoljne komitente, zaposlene in lastnike ter zagotovljen dolgoročni razvoj.
Tako je ključen proučevani problem v diplomski nalogi najti rešitve, kako je danes možno na primeru poslovne banke pripraviti predlog možnih strategij ter na tej osnovi določiti predlog uravnoteženega sistema kazalnikov, in sicer s poudarkom na vidiku učenja in rasti. Omenjeno problematiko rešujemo tudi s pomočjo izbora kadrovskega projekta, na podlagi katerega lahko realiziramo določene zastavljene strateške cilje banke. Da določimo možne strategije in kazalnike za določeno banko, pa je potrebno predhodno analizirati stanje na trgu bančnih storitev in napovedati razvoj na tem trgu v prihodnjih letih.
V empiričnem delu naloge tako najprej analiziramo obstoječe stanje v proučevani banki, in sicer njene prednosti, slabosti ter priložnosti in nevarnosti. Obstoječe stanje v izbrani banki skušamo prenoviti z uvedbo uravnoteženega sistema kazalnikov, kjer podamo predlog različnih kazalnikov s finančnega, procesnega, tržnega in kadrovskega vidika. Tako predlagamo štirinajst strateških ciljev proučevane banke, za katere predlagamo skupaj enainštirideset meril uresničevanja, ki jih podpremo z ustreznimi kazalniki, kar je lahko koristen primer postavitve uravnoteženega sistema kazalnikov za vsako slovensko gospodarsko družbo.
Bistven poudarek diplomskega dela je na vidiku učenja in rasti, kjer podamo predlog strateških ciljev in kazalnikov ter meril uresničevanja, pri čemer konkretneje opišemo vseh enajst izbranih kazalnikov vidika učenja in rasti. Za čim bolj uspešno implementacijo in uresničevanje kazalnikov vidika učenja in rasti predlagamo uvedbo uspešnega kadrovskega projekta »Akademija«, pomen katerega lahko razberemo tudi iz rezultatov izvedene ankete med kadri različnih slovenskih gospodarskih družb, ki jih povzemamo v diplomskem delu.
Učinki izvedbe projekta »Akademija« se kažejo na izobraževalnem področju, v poslovnih rezultatih banke, na področju kulture banke v smislu povečanja zaupanja, spoštovanja in izboljšanja medsebojnih odnosov in komunikacije. Učinki se kažejo tudi v izboljšani čustveni inteligenci, ustvarjanju strateškega razmišljanja na vseh ravneh banke, ciljni usmerjenosti in odnosu do dela. Delovanje »Akademije« prispeva k dvigu samozavesti članov in ustvarjanju pozitivne energije v timu ter okolici. Skozi ta projekt se izobrazi številne »ambasadorje« sprememb v banki, ki so željni novega znanja in pomagajo pri razvijanju in spodbujanju spretnosti drugih sodelavcev.

Vse v diplomskem delu predlagane rešitve za izbrano poslovno banko lahko prinašajo vsaki gospodarski družbi na dolgi rok velike učinke, najprej na področju vidika učenja in rasti (npr. povečanje zadovoljstva in produktivnosti zaposlenih), kasneje pa prinašajo pozitivne učinke tudi na področju vidika strank (povečanje zadovoljstva kupcev in s tem prihodkov družbe) ter seveda posledično tudi pozitivne učinke v okviru finančnega vidika (izboljšanje poslovnega rezultata družbe).
KLJUČNE BESEDE
- uravnoteženi sistem kazalnikov
- strateški cilji
- vidik učenja in rasti
- kadrovski projekt
- razvoj zaposlenih
ABSTRACT
Today we are in a period of rapid change in the environment, when the company will be forced to adapt to market requirements and consumer, more than in previous periods. Therefore, it is now for each company important to have the most efficient business processes, to optimize information about their competition and their customers and to know, how to anticipate new trends and consumer preferences.
Changes in the market and the legislation are found in the company's financial indicators only after a certain period. It is therefore important, that the company establish a balanced system of indicators, which can detect pre-market changes, changes in the functioning of the enterprise and its processes.
Balanced Scorecard is a strategic managerial system, which in addition to monitoring the company's financial results, also allows for simultaneous monitoring of satisfying consumer needs, monitor the effectiveness and efficiency of internal processes and the effects of learning and growth. Only in this way the company knows the current situation in which there is, effectively react to changes in its environment and carry out activities to achieve the right goals and to implement its mission and vision. The mentioned results in lower operating costs of the company, satisfied customers, employees and owners and the long-term development.
A key problem studied in the work is to find solutions, how can the commercial bank make a proposal of possible strategies, and on this basis make a proposal to establish a balanced system of indicators, with emphasis on aspects of learning and growth of the bank. To solve these issues we select a human resource project for the bank, which helps the bank to realize its strategic objectives. To determine the possible strategies and indicators for a particular bank, it is necessary to pre- analyze the situation on the market for banking services and anticipate developments in this market in the coming years.

In the empirical part of the work we analyze the existing situation in the studied banks, its strengths, weaknesses, opportunities and threats. The current situation in the selected bank we try to recast throuht the introduction of balanced scorecard, where we give a proposal of various indicators form financial, process, marketing and personnel view. Thus, we propose fourteen strategic goals for the bank, for which a total of forty-one implementation of the criteria that support them with appropriate indicators, which may be a useful example of installing a balanced scorecard for each Slovenian company.
The essential work is focus on aspects of learning and growth by giving the proposal of strategic objectives and implementation of indicators and criteria for the bank and concrete descriptions of all eleven indicators for the aspects of learning and growth.
To maximize the successful implementation and realization of indicators of learning and growth perspective, we propose the introduction of the successful establishment of the project »Academy«. Importance of the this project can be seen from the results of a survey conducted among staff of various Slovenian companies, which are summarized in the work.
The effects of the project »Academy« are shown in the educational field, the operating results of banks and in the cultural of the bank (in terms of increasing trust, respect and improve interpersonal relationships and communication). The effects are also reflected in improved emotional intelligence, the creation of strategic thinking at all levels of the bank, targeting and relationship to work. Project »Academy« contribute to raising the confidence of members and creating positive energy in the team and surroundings. Through this project are educated many »ambassadors« of changes in the bank, who are eager for new knowledge and assist in developing and promoting the skills of other colleagues.
All the proposed solutions for the selected commercial bank, can bring to any company the long term effects, first in terms of learning and growth (eg, increase employee satisfaction and productivity) and later positive effects in terms of customers (increase customer satisfaction and revenues of the company) and can of course also result in positive effects on the financial perspective (improving performance results).
KEYWORDS
- Balanced scorecard
- Strategic Objectives
- Learning and growth perspective
- Project Staff
- Staff Development

KAZALO
1 UVOD ............................................................................................................................................. 1 1.1 PREDSTAVITEV PROBLEMA IN OKOLJA ....................................................................... 1 1.2 PREDPOSTAVKE IN OMEJITVE ....................................................................................... 1 1.3 METODE DELA ..................................................................................................................... 2 2 OSNOVE PODROČJA RAZISKOVANJA ................................................................................. 3 2.1 URAVNOTEŽENI SISTEM KAZALNIKOV ......................................................................... 3 3 OBSTOJEČE STANJE PRI PROUČEVANI BANKI ................................................................ 6 3.1 POSNETEK STANJA: PREDNOSTI, SLABOSTI, PRILOŽNOSTI IN NEVARNOSTI
ZA BANKO X .................................................................................................................................... 6 3.1.1 DOLOČENE PREDNOSTI BANKE X........................................................................ 6 3.1.2 DOLOČENE SLABOSTI BANKE X ........................................................................... 7 3.1.3 DOLOČENE PRILOŽNOSTI BANKE X .................................................................... 8 3.1.4 DOLOČENE NEVARNOSTI BANKE X ..................................................................... 9 3.2 KRITIČNA ANALIZA IN POSTAVITEV NOVIH STRATEŠKIH CILJEV IN VIZIJE
BANKE ............................................................................................................................................. 10 3.2.1 STRATEŠKI CILJI BANKE X.......................................................................................... 10 3.2.2 STRATEGIJE DELOVANJA BANKE X ......................................................................... 12 4 PRENOVA IZVEDBE STRATEGIJE Z VKLJUČITVIJO URAVNOTEŽENEGA SISTEMA
KAZALNIKOV ..................................................................................................................................... 13 4.1 PRENOVA STRATEŠKIH CILJEV IN KAZALNIKOV BANKE ...................................... 14 5 PRENOVA KADROVSKE STRATEGIJE Z VKLJUČITVIJO KADROVSKIH
KAZALNIKOV ..................................................................................................................................... 19 5.1 VPELJAVA KAZALNIKOV V OKVIRU VIDIKA UČENJA IN RASTI NA PRIMERU
BANKE X ......................................................................................................................................... 19 5.1.1 PREDLOG STRATEŠKIH CILJEV NA PODROČJU VIDIKA UČENJA IN RASTI
BANKE X ..................................................................................................................................... 22 5.1.2 OBLIKOVANJE PREDLOGA KAZALNIKOV ZA PODROČJE VIDIKA UČENJA IN
RASTI BANKE X ........................................................................................................................ 23 6 SPREMEMBA ORGANIZACIJSKE KLIME Z IZVAJANJEM PROJEKTA AKADEMIJA .. 25 6.1 RAZLOGI ZA VZPOSTAVITEV PROJEKTA »AKADEMIJA BANKE X«......................... 25 6.2 CILJI, NAMEN IN POSLANSTVO PROJEKTA »AKADEMIJA BANKE X« .................... 27 6.3 OSTALI PRIČAKOVANI REZULTATI IZVEDBE PROJEKTA »AKADEMIJA BANKE X«
7 REZULTATI ANKETE IN ANALIZA ODGOVOROV .................................................................. 33 8 ZAKLJUČKI ................................................................................................................................. 38 8.1 OCENA UČINKOV ............................................................................................................... 38 8.2 POGOJI ZA UVEDBO URAVNOTEŽENEGA SISTEMA KAZALNIKOV IN
PROJEKTA AKADEMIJA .............................................................................................................. 39 8.3 MOŽNOSTI NADALJNEGA RAZVOJA ............................................................................ 40 LITERATURA IN VIRI .................................................................................................................... 41 PRILOGE......................................................................................................................................... 43 KAZALO SLIK ................................................................................................................................. 43 KAZALO TABEL ............................................................................................................................. 43 KRATICE IN AKRONIMI ............................................................................................................... 43 PRILOGA 1: ANKETNI VPRAŠALNIK ........................................................................................ 44 1 UVOD

1.1 PREDSTAVITEV PROBLEMA IN OKOLJA
Danes se glede na hitre spremembe na bančnem trgu, v demografskih značilnosti prebivalstva, v kulturi in socialno-ekonomskem področju ter glede na velike spremembe v tehnologiji in druge, nahajamo v obdobju, ko so in bodo gospodarske družbe, bolj kot v prejšnjih obdobjih, prisiljene na prilagajanje zahtevam trga in potrošnikov. Zato je danes za vsako gospodarsko družbo toliko bolj pomembno, da ima čim bolj učinkovite poslovne procese, čim boljše informacije o svoji konkurenci in svojih kupcih ter zna čim bolje napovedovati nove trende in preference porabnikov.
Tako je eden od problemov, ki ga rešujemo v diplomski nalogi, najti rešitve, kako je danes možno za gospodarsko družbo oziroma finančno institucijo pripraviti predlog možnih strategij ter na tej osnovi določiti predlog uravnoteženega sistema kazalnikov, in sicer s poudarkom na vidiku učenja in rasti (tj. kadrovskem vidiku) ter nadalje izbrati čim boljši projekt na področju kadrov, s pomočjo katerega bomo realizirali določene zastavljene strateške cilje družbe. Da določimo možne strategije in kazalnike za določeno gospodarsko družbo, v našem primeru za poslovno banko, pa je potrebno predhodno analizirati stanje na trgu finančnih storitev in napovedati razvoj na tem trgu v prihodnjih letih.
Tako v diplomski nalogi skušamo predstaviti rešitev konkretne problemske situacije za poslovno banko X (v nadaljevanju: Banka X) v smislu postavitve možnih strategij in uravnoteženega sistema kazalnikov s poudarkom na kadrovskem vidiku in pomembnem kadrovskem projektu, kot orodju za uresničitev strateških ciljev družbe.
Omenjeno bi tudi omogočalo doseganje vizije in strategije izbrane banke.
1.2 PREDPOSTAVKE IN OMEJITVE
Pri reševanju predhodno omenjene problematike predpostavljamo, da izhajamo najprej iz analize prednosti, slabosti, priložnosti in nevarnosti za izbrano banko ter nato pripravimo predlog kazalnikov za vse štiri vidike vrhovne kartice proučevane banke in pripravimo bolj podroben predlog za kadrovsko kartico banke, ki izhaja iz vrhovne kartice izbrane banke.
Cilj reševanja problema pravega izbora strateških ciljev, uravnoteženega sistema kazalnikov in pravega kadrovskega projekta za izbrano banko, je obrazložiti izbor predlaganih kazalnikov na primeru Banke X ter metodologijo in postopke njihovega izračuna ter pojasniti področja, ki so pokrita s spremljanjem teh kazalnikov. Namen diplomske naloge je tudi predlagati vizijo in poslanstvo izbrane banke, strateške cilje in strategijo ter kazalnike, ki naj bi strategijo pretvorili v prakso in kot taki predstavljali videnje možnosti bodočega razvoja izbrane banke. Ključni poudarek je na kadrovskem vidiku oziroma vidiku učenja in rasti banke.

Opisani primer je vsekakor lahko koristen in uporaben za katerokoli gospodarsko družbo, še posebej pa za finančno institucije, kot so poslovne banke, zavarovalnice, družbe za upravljanje in borzno posredniške družbe.
Omejitve pri reševanju predhodno opisanega problema lahko predstavljajo predvsem: a) nedostopnost vseh podatkov, ki so poslovna skrivnost, za proučevano banko; b) zaradi nezmožnosti pridobitve konkretnejših podatkov za proučevano banko bomo problem posplošili in so zato lahko predlagane rešitve bolj splošne narave in zato primerne za povprečno slovensko poslovno banko (in ne konkretno proučevano); c) hitre spremembe v okolju, kjer deluje izbrana banka oziroma vsaka slovenska poslovna banka, kar lahko prinaša hitre spremembe v strategijah bank in posledično spremembe v uravnoteženem sistemu kazalnikov in vidiku učenja in rasti.
1.3 METODE DELA
Za doseganje ciljev diplomskega dela bomo uporabili naslednje metode:
Analiza primarnih virov: analiza javno dostopne zakonodaje s področja bančništva.
Analiza sekundarnih virov: znanstvene publikacije, članki, monografije in poročila, ki se nanašajo na temo uravnoteženega sistema kazalnikov in vidik učenja in rasti.
Analiza internetnih virov: podatki pridobljeni na internetnih straneh poslovnih bank in zavarovalnic v Sloveniji, na internetni strani Banke Slovenije in Združenja bank Slovenije itd..
Med določenimi izbranimi zaposlenimi v gospodarskih družbah in javnih družbah ter v izobraževalnih institucijah v Sloveniji, bomo opravili anketo, s katero bomo zbrali podatke o njihovem videnju uravnoteženega sistema kazalnikov, o kadrovskem vidiku in o pomenu kadrovskih projektov itd..
Z analizo rezultatov anket bomo nato poskusili poiskati morebitne povezanosti z našimi ugotovitvami in predlogi rešitve zastavljene problematike.

2 OSNOVE PODROČJA RAZISKOVANJA 2.1 URAVNOTEŽENI SISTEM KAZALNIKOV
Kot navajata Kaplan in Norton (2000), finančni kazalniki, ki so oblikovani na podlagi preteklih rezultatov delovanja gospodarske družbe (npr. dobiček, prihodek družbe), ne odražajo več pravega delovanja gospodarske družbe in stanja na njenem trgu.
Družba tako ne more dovolj uspešno povezovati svojih ciljev s strategijo, kar vpliva na nizko zadovoljstvo njenih kupcev in nedoseganje zastavljenih ciljev poslovanja gospodarske družbe. Spremembe na trgu in v zakonodaji se v finančnih kazalnikih poznajo šele po nekem določenem obdobju, medtem ko lahko za določeno družbo izdelan uravnoteženi sistem kazalnikov že prej zazna spremembe na trgu, spremembe v delovanju podjetja in v njegovih procesih.
Uravnoteženi sistem kazalnikov je strateški menedžerski sistem, ki gospodarski družbi oziroma v našem primeru poslovni banki, poleg spremljanja finančnih rezultatov sočasno omogoča tudi spremljanje zadovoljevanja komitentov banke, spremljanje učinkovitosti in uspešnosti notranjih procesov banke ter učinke učenja in rasti poslovne banke. Le tako lahko poslovna banka pozna trenutno stanje v katerem se nahaja, učinkovito reagira na spremembe v njenem okolju ter izvaja prave aktivnosti za dosego ciljev in uresničevanje njenega poslanstva in vizije.
Omenjeno ima za posledico nižje stroške delovanja banke, zadovoljne komitente, zaposlene in lastnike, ter zagotovljen dolgoročni razvoj in rast poslovne banke (Kaplan in Norton, 2001).
Slika 1 prikazuje uravnoteženi sistem kazalnikov kot strateški okvir delovanja gospodarske družbe, ki se odloča za razvoj in implementacijo uravnoteženega sistema kazalnikov s ciljem merjenja uspešnosti poslovanja gospodarske družbe na vseh njenih področjih delovanja. Gospodarska družba lahko v uravnoteženem sistemu kazalnikov vidi tudi sredstvo za povečanje uspešnosti njenega poslovanja.
Tako gre za prenos načrtovanja v gospodarski družbi v sistem kazalnikov uspešnosti, ki pokrivajo vsa za uspešnost organizacije pomembna področja.

Slika 1: Prikaz povezanosti sistema uravnoteženih kazalnikov (Vir: Kaplan in Norton, 2000)
Temeljne prednosti uvedbe uravnoteženega sistema kazalnikov na primeru izbrane poslovne banke, tj. v Banki X, bodo:
povezava strategije delovanja banke ter zastavljenih dolgoročnih in kratkoročnih ciljev poslovanja banke – strategija v vlogi dejavnika za doseganje ciljev;
kontrola doseganja ciljev na ravni poslovne banke - analiza ciljnih vrednosti in doseženih vrednosti omogoča ugotavljanje realizacije in analizo vzrokov za odmike;
kontrola doseganja ciljev na ravni posameznih organizacijskih enot poslovne banke - analiza ciljnih vrednosti na ravni organizacijskih enot;
pretvorba strategije v strategijo posameznih organizacijskih enot - strategija poslovne banke se razčleni v strategijo posameznih organizacijskih enot;
vpeljava vnaprejšnjih kazalnikov - zgodnje opozorilo na stanje na trgu in s tem povečana fleksibilnost delovanja poslovne banke;
vpeljava novih procesov kot gradnikov izvajanja strategije banke;
izgradnja učinkovitega sistema nagrajevanja zaposlenih - členitev kazalnikov na raven zaposlenih in oblikovanje sistema nagrajevanja zaposlenih, ki omogoča izvedbo strategije delovanja banke;
sprotno preverjanje pravilnosti strategije in ciljev poslovne banke - sistem zagotavlja, da so cilji dosegljivi s trenutno strategijo, v nasprotnem primeru se izvede korekcija ciljev oziroma strategije delovanja banke;
povezovanje vrednot zaposlenih in njihovega delovanja s ciljem usmeritev aktivnosti delovanja zaposlenih v doseganje zastavljenih ciljev preko izvajanja opredeljene strategije;

operacionalizacija strategije - prenos strategije v prakso je izveden na učinkovit način z jasno opredeljenimi viri, odgovornostmi in dostopnostjo informacij za vse zaposlene.
Vrhovna kartica bo oblikovana na primeru Banke X z namenom doseganja predstavljenih strateških ciljev banke na osnovi predlagane strategije banke. Poleg opisov izbranih kazalnikov vrhovne kartice Banke X, bo predstavljen tudi pristop pri oblikovanju omenjenih kazalnikov.
Vzemimo primer, da ima Banka X pri obvladovanju trga bančnih storitev naslednje ključne konkurenčne prednosti:
ugled in tradicijo stabilne poslovne banke v slovenskem in mednarodnem okolju;
visoka stopnja prepoznavnosti Banke X v Sloveniji;
velik tržni delež »zvestih« bančnih komitentov, ki so dosegljivi za trženjske akcije Banke X, še posebej v obalno-kraški regiji;
razvejano poslovno mrežo Banke X po celotnem območju Slovenije;
nizke stroške poslovanja napram ostalim poslovnim bankam v Sloveniji;
delujoč klicni center itd.

3 OBSTOJEČE STANJE PRI PROUČEVANI BANKI 3.1 POSNETEK STANJA: PREDNOSTI, SLABOSTI, PRILOŽNOSTI IN NEVARNOSTI ZA BANKO X 3.1.1 DOLOČENE PREDNOSTI BANKE X
Vodilna vloga Banke X na trgu bančnih storitev v obalno-kraški regiji daje banki možnost, da svojim obstoječim komitentom ponudi nove bančne in bančno- zavarovalniške produkte. V kolikor se upošteva velike vložke za marketing in ostale napore konkurenčnih bank v Sloveniji za pridobivanje bančnih komitentov v obalno- kraški regiji, lahko upravičeno sklepamo na dokaj visoko stopnjo zadovoljstva in »zvestobe« komitentov Banke X predvsem iz obalno-kraške regije. Omenjeno predstavlja za izbrano banko pomemben temelj za nadaljnjo sodelovanje z obstoječimi komitenti in dobro osnovo za pridobivanje novih komitentov.
Nizki stroški poslovanja banke
V zadnjih letih in nasploh je imela Banka X v primerjavi z ostalimi slovenskimi poslovnimi bankami zelo nizke stroške poslovanja, izraženo kot razmerje med obratovalnimi stroški in prihodki banke iz poslovanja (obrestni prihodki in prihodki iz opravnin). Na tej osnovi lahko Banka X, tudi ob možnem prihodnjem še zniževanju stroškov poslovanja, hitro dodaja oziroma razvija nove bančne produkte in storitve.
To zaradi narave poslovanja banke in predvsem vzpostavljenih informacijsko podprtih procesov (podatkovno skladišče, bančno okence, I-net, CRM…), ne bi bistveno vplivalo na višanje obratovalnih stroškov banke. Nizki stroški poslovanja omogočajo izbrani banki tudi toliko večje pozitivne denarne tokove in ustvarjanje večje presežne vrednosti, ki se jo lahko v delu uporabi za investicije v nove bančne produkte in storitve in tudi izboljšanje kvalitete poslovanja banke.
Banka X lahko svojim komitentom in nasploh ponudi:
izkušeno osebje in izkušnje s trgom bančnih storitev;
hiter razvoj novih produktov in storitev;
razvoj in trženje novih bančnih in bančno-zavarovalniških produktov;
razvoj novih in posodobitev obstoječih procesov v izbrani banki;
dokaj visoko stopnjo zaupanja strank itd.
Prodajna mreža Banke X
Banka X ima razvejano poslovno mrežo, tj. številne poslovne enote po vsem območju Slovenije, predvsem v večjih krajih. Ob izvedbi posebnih akcij lahko izbrana banka hitro in učinkovito aktivira dodatne pisarne oziroma prodajna mesta.
To zagotavlja Banki X odlično pokritost trga in komitentov s svojimi poslovnimi enotami in hkrati omogoča banki tudi:
vzpostavitev hitrejšega in bolj kakovostnega stika s komitenti;
ponudbo novih storitev in zavarovalnih produktov po vsej Sloveniji;
da so enote prodajne mreže hkrati tudi enote, ki predstavljajo točke za marketing Banke X.

3.1.2 DOLOČENE SLABOSTI BANKE X
Slabosti Banke X lahko negativno vplivajo oziroma prispevajo k doseganju strateških ciljev banke.
Pomanjkanje izkušenj z drugimi inovativnimi produkti
Banka X ima izkušnje z razvojem in trženjem bolj klasičnih bančnih in bančno- zavarovalniških produktov. Po razpoložljivih informacijah pa ima izbrana banka manj izkušenj z razvojem inovativnih bančnih in bančno-zavarovalniških produktov, kljub dejstvu, da se je v zadnjih letih pri ponujanju bančnih in zavarovalniških storitev povezala z Adriatic – Slovenico, d. d., in zavarovalnico Generali. d. d.. Pomanjkanje določenih izkušenj na področju razvoja sodobnih storitev, pomeni za Banko X predvsem naslednje:
daljši čas za razvoj in lansiranje bolj inovativnih produktov na trg;
obstoječa prodajna mreža Banke X je oblikovana bolj za obstoječe produkte in storitve banke in to bolj koncentrirano v obalno-kraški regiji;
programske rešitve potrebne za prodajo novih produktov in njihova integracija z obstoječo rešitvijo, bi lahko predstavljale oviro v hitrem prilagajanju zahtevam trga.
Pozicioniranje na trgu kot obalno-kraška poslovna banka Komitenti Banko X lahko dojemajo kot banko, ki deluje bolj skoncentrirano na območje slovenske obale in njenega zaledja, kot pa banko, ki deluje aktivno po vsej Sloveniji. Omenjeno lahko predstavlja naslednje slabosti:
omejene možnosti nadaljnjega povečanja obsega poslovanja v obalno-kraški regiji, kjer je banka danes glavni ponudnik bančnih storitev (ima največji tržni delež);
nevarnost zmanjšanja tržnega deleža banke v obalno-kraški regiji v primeru aktivnejšega angažmaja konkurenčnih slovenskih poslovnih bank in predvsem bank, ki so v tuji lasti (npr. SKB Banka d.d., UniCredit Banka Slovenija d.d., Raiffeissen Banka d.d. itd.);
višji stroški trženja in prodaje v primeru želje po aktivnejši prodaji po območju celotne Slovenije itd..
Pomanjkanje ustreznih kadrov za prodajo novih bančno-zavarovalniških storitev
Za prodajo novih bančno-zavarovalniških storitev in produktov je potrebna visoka stopnja zaupanja v banko, predvsem v zaposlene, ki ponujajo tovrstne produkte.
Osebje, ki trži omenjene bančno-zavarovalniške produkte, mora poleg zaupanja stranke imeti tudi ustrezno znanje in predvsem izkušnje glede prodaje teh produktov. Banka X trenutno nima dovolj zaposlenih v prodaji, ki bi lahko v kratkem času tržili na slovenskem trgu nove bančno-zavarovalniške produkte. Za omenjeno bi bil potreben čas, dodatni treningi obstoječih zaposlenih, nove zaposlitve in prestrukturiranje določenih poslovnih procesov ter tudi sklenitev sodelovanja z zunanjimi agencijami.

Tuje lastništvo Banke X
Slabost Banke X je lahko tudi dejstvo, da je v večinski tuji lasti, kar lahko na dolgi rok pomeni tudi manjše zaupanje komitentov banke ter morebitno motivacijo za določene komitente banke za prehod k drugi poslovni banki, ki je v slovenski lasti.
3.1.3 DOLOČENE PRILOŽNOSTI BANKE X
Vzpostavitev bolj aktivnega sodelovanja z zavarovalnimi družbami Za Banko X obstaja možnost, da se bolj aktivno poveže z drugimi zavarovalnimi družbami v Sloveniji v smislu ponudbe bančno zavarovalnih produktov (t.i. bančno zavarovalništvo). Na tak način bi lahko produkte Banke X slednja tržila preko prodajne mreže izbrane zavarovalnice, kar bi vplivalo na izboljšano pokritost slovenskega trga in znižalo stroške poslovanja banke. Za izbrano zavarovalnico pa bi pomenilo tudi dodatno ponudbo za svoje zavarovance, saj bil lahko na enem mestu zavarovanci hitro in enostavno uredili posle, tako s področja bančništva in zavarovalništva. Obstaja pa tudi možnost aktivnejše povezave z drugo zavarovalno družbo s ciljem dopolnitve portfelja produktov Banke X. Aktivnejše sodelovanje z določeno zavarovalno družbo, ki uživa ugled v slovenskem okolju, bi imelo za Banko X vsaj naslednje koristi:
povečana baza komitentov in dodatne možnosti za izvajanje trženja posameznim segmentom strank – »CRM«;
povečana varnost bančnih komitentov;
znižanje stroškov poslovanja (kot posledica sinergij);
povečane prihodke obstoječih bančnih produktov itd..
Sprememba preferenc komitentov banke
V bodoče se bodo nadaljevale spremembe v preferencah bančnih komitentov, kar bo predvsem posledica demografskih sprememb. Trenutna povprečna starost v Sloveniji je okrog dobrih 40 let in se je v preteklih 10-ih letih povečala za 3,2 leti.
Prebivalstvo se stara in trenutno je več kot 15 odstotkov populacije starejše od 65 let. Po drugi strani pa se dviguje izobrazbena raven, povečuje povprečna starost za prvo zaposlitev in starost ženske, ko ima prvega otroka. Spremembe v gospodarstvu, nove oblike zaposlovanja, pomanjkanje časa, nove storitve in spremembe v tehnologiji, bodo imele naslednje priložnosti za Banko X:
oblikovanje novih bančnih produktov namenjenih starejšim ljudem – varna skrb za starost;
oblikovanje novih načinov prodaje, distribucije in trženja bančnih in drugih produktov;
povečana skrb za zdravje, zdravo življenje in kvaliteto prostega časa (bančne storitve ali zavarovalni produkti s tega področja);
povečana življenjska doba prebivalcev – bančni produkti in storitve povezane z varno in zdravo starostjo;
pomanjkanje časa srednjega razreda – možnosti razvoja bančnih in zavarovalnih produktov s področja oskrbe starejših zaradi napovedi podaljšanja delovne dobe in podaljšanja življenjske dobe;

spremembe v navadah bančnih komitentov: višja stopnja sprejemanja tveganja in s tem nove oblike bančnih in bančno - zavarovalnih produktov.
Priložnost Banke X je predvsem v hitri identifikaciji in ponudbi bančnih in bančno- zavarovalnih produktov s področja zdravja in osebnega zavarovanja.
Možnost razvoja novih bančnih produktov
Banki X se bo v prihodnosti glede na navedene socio-ekonomske in demografske spremembe ponudila možnost razvoja novih bančnih in bančno-zavarovalniških produktov in drugih produktov. Banka X bo imela v povezavi z naslednjimi elementi možnost razvoja novih proizvodov in storitev ter znižanja cene obstoječim:
bančni in bančno-zavarovalniški produkti vezani na starost komitenta (npr. produkti vezani na spremembe bivalnih prostorov in posebne potrebe starejših ljudi);
bančni in bančno-zavarovalni produkti povezani z dodatnimi storitvami s področja zdravstva in s področja prihajajočih zahtev bančnega in zavarovalnega trga itd..
Vse navedene in druge spremembe bodo Banki X lahko omogočile razvoj novih produktov in omogočile pri tem izkoristiti položaj največje poslovne banke v obalno- kraški regiji.
3.1.4 DOLOČENE NEVARNOSTI BANKE X
Konkurenca drugih poslovnih bank
Slovenija je leta 2004 postala članica Evropske unije (EU), s tem pa so se odprle tudi možnosti za prihod konkurence iz držav EU. Čeprav do sedaj tega še ni bilo močno zaznati, bo nadaljnji prihod konkurence olajšala tudi uvedba evra v Sloveniji s 1. 1. 2007. Konkurenca raste v državah EU, banke v teh državah se povezujejo z bankami in zavarovalnicami predvsem z namenom povečanja stroškovne učinkovitosti, tržnega deleža in povečanja zadovoljstva strank, kot posledica višjega nivoja storitev in možnosti več storitev na enem mestu. Tako lahko s konsolidacijo trga bančnih storitev v EU in morebitnim povečanim zanimanjem za bančne in bančno-zavarovalne produkte v Sloveniji, v prihodnje pričakujemo še dodaten vstop tujih bank na bančni trg v Sloveniji.
Bodoče demografske spremembe
Dejstvo je, da se delež prebivalcev, starih 65 let in več, v Sloveniji hitro povečuje, hkrati pa se zmanjšuje delež mladih do 15. leta starosti. Pred tridesetimi leti je delež prebivalcev, mlajših od 15 let, zavzemal okrog 24 odstotkov vsega prebivalstva, delež starejših prebivalcev (65 let in starejši), pa le okrog 10 odstotkov. Pred desetimi leti se je delež mladih zmanjšal na manj kot 19odstotokov, medtem, ko se je delež starejšega prebivalstva, tj. starega 65 let ali več, povečal na skoraj 12 odstotkov. V letu 2002 je bilo razmerje med tema starostnima skupinama prebivalstva že skoraj enako (okrog 15 odstotkov mladih in 15 odstotkov starejših).
Povprečna starost prebivalcev v Sloveniji znaša okrog 40,5 let in se je v preteklih 10 letih povišala za 3,2 leti. Prebivalstvo se stara in v roku 20 do 25 let naj bi bil delež prebivalcev starejših od 65 let višji od 25 odstotkov v primeru nadaljevanja sedanjih demografskih trendov. Povečuje se povprečna pričakovana življenjska doba, ki trenutno znaša okrog 78 let. Dodaten dejavnik je tudi napredek na področju metod in tehnik zdravljenja, novih učinkovin, zdravil in postopkov ter tudi procesov.

Staranje prebivalstva tako prinaša skupaj z zmanjševanjem življenjskega standarda in pokojnin za Banko X določene nevarnosti z vidika večje cenovne občutljivosti bančnih komitentov, kar vpliva lahko na višino opravnin za različne bančne storitve ter s tem pomeni dodaten pritisk na zniževanje bodočih prihodkov banke.
3.2 KRITIČNA ANALIZA IN POSTAVITEV NOVIH STRATEŠKIH CILJEV IN VIZIJE BANKE
Vizija Banke X se po novem glasi: »Banka X smo ljudje, ki na temelju etičnih in profesionalnih načel postavljamo v osrčje naših aktivnosti komitenta banke, se uspešno in učinkovito razvijamo in rastemo ter stremimo po odličnosti v bančno- finančnih storitvah, za varen jutri komitentov, zaposlenih in delničarjev banke.«
3.2.1 STRATEŠKI CILJI BANKE X
Na osnovi vizije Banke X ter analize prednosti, slabosti, priložnosti in nevarnosti za Banko X (upoštevajoč stanje na slovenskem bančnem trgu), smo oblikovali naslednji primer strateških ciljev za Banko X. Strateški cilji so oblikovani za obdobje 2011 – 2014 in bodo predstavljali osnovo za oblikovanje strategije delovanja Banke X v tem obdobju. Kvalitativni strateški cilji Banke X za obdobje 2011 – 2014 so naslednji:
nadaljnja diverzifikacija dejavnosti poslovanja Banke X;
dodatno povečati vrednost storitve za komitente in ugled Banke X;
nadaljnja racionalizacija poslovanja Banke X na podlagi optimizacije poslovnih procesov in nadgradnje obstoječe informacijske podpore itd..
Glede na vizijo izbrane banke predlagamo, da se Banka X osredotoči predvsem na naslednje oporne točke, kot so: krepiti in širiti tržni položaj, biti inovator in vodilni ponudnik širokega spektra bančnih storitev, ki se jih komitentom ponudi na racionalen, kvaliteten in hiter način ob podpori inovativnih in tehnološko podprtih procesov.
Predlog petih kvalitativnih ciljev banke za obdobje 2011 - 2014: 1) krepitev tržnega položaja banke in pridobitev statusa banke z najboljšim poznavanjem potreb svojih komitentov; 2) inovator na trgu bančnih produktov in storitev; 3) razvoj celovite ponudbe bančnih in bančno-zavarovalnih produktov; 4) učinkovito in racionalno poslovanje banke;
5) uvajanje in razvoj novih poslovnih procesov ter modifikacije obstoječih procesov.
Predlogi strateških ciljev Banke X za obdobje 2011 – 2014, razčlenjeni po področjih, so naslednji:

1) krepitev tržnega položaja banke in pridobitev statusa banke z najboljšim poznavanjem potreb svojih komitentov:
ohraniti vodilni položaj in večinski tržni delež v obalno-kraški regiji;
povečevati rast prihodkov iz poslovanja bolj kot konkurenčne banke (merjeno relativno);
povečevati rast prihodkov iz poslovanja hitreje kot je rast bančnega trga.
2) Inovator na trgu bančnih produktov in storitev:
povečati delež komitentov, ki imajo z banko sklenjene pogodbe za internetno poslovanje (elektronsko bančništvo) in pogodbe za sodobne bančne produkte;
postati inovator in zgled ostalim bankam v Sloveniji;
razvoj novih bančnih storitev na podlagi zahtev trga.
3) Razvoj celovite ponudbe bančnih in bančno-zavarovalnih produktov:
visoka stopnja zadovoljstva komitentov banke: ohraniti in povečevati zadovoljstvo komitentov banke (višje kot zadovoljstvo komitentov ostalih bank v primerljivem segmentu in časovnemu obdobju);
celovita ponudba bančnih in bančno-zavarovalnih produktov.
4) Učinkovito in racionalno poslovanje banke:
stroškovna učinkovitost: ohranitev deleža obratovalnih stroškov v prihodkih iz poslovanja;
vzpostaviti sistem »kontrole« ključnih poslovnih procesov;
povečati stopnjo zadovoljstva izvajalcev z banko.
5) Uvajanje in razvoj novih poslovnih procesov ter modifikacije obstoječih:
izboljšanje učinkovitosti procesov: kontinuirana nadgradnja in izboljšava obstoječih in razvoj novih procesov;
visoka stopnja uporabe e-poslovanja in novih tehnologij: izboljšati učinkovitost prodaje, odnosov z izvajalci in komitenti banke.
Predlagani kvantitativni cilji na ravni Banke X, ki izhajajo iz kvalitativnih ciljev, so naslednji:
1) krepitev tržnega položaja banke in pridobitev statusa banke z najboljšim poznavanjem potreb svojih komitentov:
povečanje prihodkov iz poslovanja za okrog 3 % letno;
povečanje števila komitentov vsako leto za 2 %;
najvišje zadovoljstvo strank izmed vseh slovenskih poslovnih bank;
imeti rast prihodkov višjo od rasti trga v Sloveniji.
2) Inovator na trgu bančnih produktov in storitev:
letno razviti vsaj 5 novih bančnih produktov;
letno modificirati vsaj 2 obstoječa produkta oziroma jih nadgraditi;
letno ponuditi vsaj 1 novo storitev ali produkt, ki ni s področja bančnih storitev.
3) Razvoj celovite ponudbe bančnih in bančno-zavarovalnih produktov:
30 % bančnih komitentov naj ima do leta 2014 sklenjeno z banko poleg obstoječih pogodb še drugo vrsto bančnih produktov;

do leta 2013 bo banka imela vsaj 10 % prihodkov iz opravnin iz naslova novih bančnih produktov;
do leta 2013 bo banka imela v ponudbi celoten spekter bančnih in bančno- zavarovalnih produktov.
4) Učinkovito in racionalno poslovanje banke:
ohraniti najnižje stroške poslovanja izmed vseh slovenskih bank (relativno v % od prihodkov iz poslovanja banke).
5) Uvajanje in razvoj novih poslovnih procesov ter modifikacije obstoječih:
do leta 2013 vsaj 50 % procesov za bančne komitente ponuditi v e-obliki;
letno razviti vsaj 4 nove poslovne procese.
3.2.2 STRATEGIJE DELOVANJA BANKE X
Na osnovi do sedaj navedenih argumentov predlagamo, da Banka X za doseganje svojih strateških ciljev uporabi kombinacijo strategije osredotočenja na komitente ter strategije značilnosti izdelka, ob poudarku vodilnega inovatorja na bančnem trgu, o čemer tudi govorita Pučko (2006) in Porter (1996):
osredotočenje na bančnega komitenta: osredotočenje na potrebe komitenta in izvajanje tistih aktivnosti, ki komitentom prinašajo večjo dodano vrednost;
komitentom prilagojeni proizvodi oziroma storitve: povečati poznavanje zahtev komitentov banke in oblikovanje novih proizvodov oziroma storitev po njihovih željah, preferencah;
razpolaganje z informacijami: meriti in analizirati podatke o komitentih, segmentih, storitvah, konkurentih, razvoju finančnega trga;
banka kot pionir novosti: biti vodilni pri uvajanju novosti na bančnem trgu – novosti prilagojene zahtevam in potrebam komitentom;
optimizacija obstoječih procesov v banki in načrtovanje novih procesov.
Omenjene aktivnosti banke so združene v splošni strategiji rasti prihodkov in povečevanja stroškovne učinkovitosti Banke X.
Strategija rasti prihodkov poslovne banke - povečanje virov prihodkov banke in ponujanje novih storitev obstoječim komitentom z visoko dodano vrednostjo (posledično povečanje ugleda Banke X):
proces razvoja pravih bančnih produktov z visoko dodano vrednostjo za ciljne trge;
proces poznavanja bančnih komitentov, njihovih zahtev in želja;
vgradnja procesa nenehnega inoviranja procesov in metod dela.
Strategija povečevanja stroškovne učinkovitosti poslovne banke - izboljšave v procesih banke, povečevanje produktivnosti zaposlenih, zniževanje stroškov poslovanja z racionalizacijo in avtomatizacijo procesov banke:
identifikacija kritičnih stroškovnih procesov;
sprememba procesov, razvoja izdelkov, pridobivanja informacij s trga in o komitentih;
avtomatizacija (z informacijsko podporo) rutinskih opravil zaposlenih;
vgradnja hitre odzivnosti na spremembe na bančnem trgu.

4 PRENOVA IZVEDBE STRATEGIJE Z VKLJUČITVIJO URAVNOTEŽENEGA SISTEMA KAZALNIKOV
Po znanih avtorjih o uravnoteženem sistemu kazalnikov, tj. po Kaplanu in Nortonu, je uravnoteženi sistem kazalnikov več dimenzionalni okvir za opisovanje, implementiranje in upravljanje strategije na vseh ravneh organizacije s povezovanjem ciljev, pobud in meril s strategijo organizacije. Sistem prikazuje celovito uspešnost organizacije s povezovanjem finančnih meril in drugih ključnih kazalnikov, pomembnih za uspešnost organizacije. Kaplan in Norton (2000, 2001) poudarjata, da uravnoteženi sistem kazalnikov ni le sredstvo za merjenje, četudi morajo uporabniki znati meriti, preden upravljajo. Kljub temu je podpredsednik Balanced Scorecard Collaborative Geoffrey Fenwick izjavil, da je le 10 odstotkov organizacij sposobnih pretvoriti strategijo v merljive rezultate (Kaplan in Norton, 2001). Vzroki so neprilagodljivost organizacij na spremembe v poslovnem okolju, zadržki vodstev glede posredovanja strategije do najnižjih ravni v organizaciji in tudi dejstvo, da ljudje ne marajo biti ocenjevani. Cilj razvoja in uporabe uravnoteženega sistema kazalnikov, kot strateškega managerskega sistema, je predvsem:
pojasnjevanje in doseganje soglasja o strategiji;
posredovanje strategije v celotni organizaciji;
usklajevanje ciljev oddelkov in posameznikov s strategijo;
povezovanje strateških ciljev z dolgoročnimi cilji in letnimi načrti;
določanje in usklajevanje strateških pobud;
izvajanje občasnih in sistematičnih strateških presoj;
pridobivanje povratnih informacij za učenje o strategiji in njeno izboljšavo.
Vodstveni delavci in lastniki organizacij uporabljajo uravnoteženi sistem kazalnikov kot sredstvo za pretvarjanje vizije in strategije organizacije v razumljiv splet kazalnikov uspešnosti poslovanja, razvrščenih v štiri vidike. Bolj kot za sistem nadzora, se uporablja kot sistem komuniciranja, obveščanja in učenja. Z opredelitvijo sistema kazalnikov uspešnosti se poveča verjetnost sprejemljivosti strategije s strani managementa in zaposlenih, poveča se jasnost njene komunikacije v organizaciji in organizacijska kultura. Pomen uravnoteženega sistema kazalnikov je ravno v tem, da skuša z razširitvijo finančno računovodskega modela na neopredmetena in intelektualna sredstva organizacije, motivirane zaposlene, predvidljive notranje procese in zadovoljne stranke, dosegati dolgoročne konkurenčne zmožnosti organizacije.
Kot izhodišča za postavitev strukture kazalcev so značilni: 1) Nosilci odločanja v organizaciji potrebujejo takšen splet kazalcev, ki jim bo nudil hkraten pregled nad vsemi področji organizacije, ki prispevajo k uspešnosti poslovanja, pri čemer sta pomembna tako finančni kot nefinančni vidik. Uspešni ravnalci se pri sprejemanju odločitev namreč ne nanašajo le na eno skupino kazalcev, temveč skušajo posamezno odločitev utemeljiti s čim več vidikov (tudi tržni, kadrovski in procesni vidik).
2) Ostra globalna konkurenca zahteva od gospodarskih družb, da opredelijo svojo vizijo oziroma poslanstvo, za njeno doseganje pa sestavijo dolgoročno strategijo z dolgoročnimi strateškimi cilji. Da bi družbe zanesljivo dosegle strateške cilje, s tem pa tudi vizijo oziroma poslanstvo, morajo nosilci odločanj razpolagati z informacijami, na osnovi katerih bodo vedeli, kje se nahajajo in nato sprejemali nadaljnje odločitve. Te informacije jim bodo posredovali kazalci za presojanje uspešnosti poslovanja, oblikovani pa morajo biti tako, da bodo po eni strani presojali uspešnost doseganja strateških ciljev (nefinančni kazalci), po drugi strani pa vrednotili pravilnost strategije (finančni kazalci).

3) Medsebojna usklajenost kazalcev za različna področja (navadno so to kar poslovne funkcije) je prvi pogoj, da sprejete odločitve ne bodo vodile do neoptimalnih rezultatov. Imenovali jo bomo vodoravna usklajenost kazalcev.
4) Pomembna je tudi usklajenost kazalcev med različnimi ravnmi v organizaciji, kar imenujemo navpična usklajenost kazalcev.
Uravnoteženi izkaz je skupek kazalcev, ki ravnalcem nudi obsežen, a hiter pregled uspešnosti poslovanja organizacije. Je sredstvo, ki strateške cilje družbe pretvarja v povezano mrežo kazalcev. Jedro uravnoteženega izkaza predstavlja usklajenost finančnih kazalcev, ki vrednostno odražajo rezultate preteklih aktivnosti, in nefinančnih kazalcev o zadovoljstvu kupcev, notranjih procesih ter učenju in rasti.
Slednji so povzročitelji bodočih finančnih rezultatov. Omogoča torej hkratno spremljanje finančnih rezultatov in napredka pri izgradnji ključnih možnosti, ki jih gospodarske družbe potrebujejo za prihodnjo rast.
4.1 PRENOVA STRATEŠKIH CILJEV IN KAZALNIKOV BANKE
Na podlagi predhodno podanega predloga strateških ciljev in strategije za Banko X, se nato oblikuje ustrezne kazalnike, ki pojasnjujejo in pretvarjajo strategijo delovanja izbrane banke v merljive vrednosti. Izbira pravilnih kazalnikov je več dimenzionalen problem, saj morajo kazalniki izražati pomen strategije, izražati vzročno-posledična razmerja v okviru vidika in med vidiki, biti usklajeni glede na svoj finančni, nefinančni in vnaprejšnji ali povratni karakter.
Vsaka uspešna strategija naj bi bila posebna. Zato mora biti poseben tudi sistem kazalnikov. Poleg osnovnih kazalnikov skupnih za vse gospodarske družbe, se glede na strateške cilje oblikujejo kazalniki, specifični za posamezno družbo. Pri njihovem oblikovanju moramo upoštevati naslednje kriterije:
kazalniki so enostavni, razumljivi in uporabni in morajo izhajati iz strategije družbe;
med seboj morajo biti kazalniki usklajeni;
kazalniki omogočajo svoje spreminjanje skladno z razvojem družbe;
kazalniki dajejo hitre povratne informacije in
spodbujajo nenehne izboljšave v gospodarski družbi.
Kazalniki naj bodo, če je le mogoče, oblikovani tako, da izražajo pozitivne spremembe in s tem dodatno motivirajo izvajalce. Izbranim kazalnikom je treba določiti ciljne in fazne vrednosti, podrobno vsebino, obrazec za izračun, pogostost merjenja in odgovornega nosilca. Ciljne vrednosti kazalnikov morajo biti določene tako, da od izvajalcev terjajo nadpovprečne poslovne dosežke, ki pa so še vedno realno dosegljivi.

Strateške pobude Banke X
V nadaljevanju so prikazane strateške pobude izbrane banke s posameznih vidikov, ki bodo prispevale k uresničevanju strateških ciljev Banke X, in sicer:
strateške pobude (cilji) vidika financ;
strateške pobude (cilji) vidika strank;
strateške pobude (cilji) vidika notranjih procesov;
strateške pobude (cilji) vidika učenja in rasti.
STRATEŠKI CILJ MERILO URESNIČEVANJA
Razvoj in rast poslovanja banke
1 Osredotočenje na nove bančne produkte
2 Rast prihodkov iz poslovanja
2 Tveganja in likvidnost banke 3 Obvladovanje zapadlih terjatev banke
4 Kratkoročna likvidnost banke
Nelikvidne finančne in druge naložbe banke
3 Upravljanje sredstev banke 6 Upravljanje portfelja naložb banke
7 Visoka dobičkonosnost bančnih produktov
4 Učinkovito poslovanje banke 8 Nadzor stroškov poslovanja banke
9 Učinkovitost banke s poslovnega vidika Tabela 1: Strateški cilji Banke X z vidika financ
Pri finančnem vidiku uravnoteženega sistema kazalnikov gre za opredelitev ciljev banke na podlagi pričakovanj njenih lastnikov. Povezovanje finančnih ciljev s strategijo banke naj bi spodbudilo predvsem oblikovanje uravnoteženega sistema kazalnikov. Finančni cilji predstavljajo usmeritev ciljev in kazalnikov vseh drugih vidikov uravnoteženega sistema kazalnikov. Da bi prišlo do izboljšanja finančne uspešnosti banke, morajo biti vsi izbrani kazalniki člen v verigi vzorčno-posledičnih razmerij. Finančni cilji so dolgoročni cilji banke v smeri praviloma zagotoviti čim večje donose na enoto vloženega kapitala. Kaplan in Norton (2000, str. 57) pojasnjujeta, da uravnoteženi sistem kazalnikov ohranja finančni vidik, ki kaže, ali izvajanje strategije v organizaciji prispeva h končnemu izboljšanju poslovanja.
Finančni cilji predstavljajo usmeritev ciljev in kazalnikov vseh drugih vidikov uravnoteženega sistema. Gibala finančnega vidika morajo biti prilagojena panogi, okolju in strategiji organizacije, o čemer razpravlja tudi Bergant (2004 in 2003), ki med drugim obravnava tudi sodobne poglede na ugotavljanje uspešnosti družbe (Bergant, 1998).
Vključeni so štirje temeljni strateški cilji, kot so razvoj in rast poslovanja banke; obvladovanje tveganj poslovanja in vzdrževanje ustrezne likvidnosti banke; učinkovito upravljanje sredstev banke in učinkovito poslovanje banke. Merila uresničevanja so osredotočanje na nove bančne produkte (kazalnik: delež prihodkov od prodaje novih bančnih proizvodov v celotnih prihodkih iz poslovanja banke); rast prihodkov iz poslovanja (kazalnik: prihodki iz poslovanja banke v opazovanem obdobju glede na preteklo obdobje); obvladovanje zapadlih terjatev banke (kazalnik: povprečni delež neplačanih terjatev nad 30 dni brez popravkov v zadnjih 12 mesecih v čistih prihodkih); kratkoročna likvidnost banke (kazalnik: kratkoročni koeficient likvidnosti oziroma pokritost kratkoročnih obveznosti s kratkoročnimi sredstvi); nelikvidne finančne in druge naložbe banke (kazalnik: odstotek nelikvidnih naložb v celotnem portfelju banke); upravljanje portfelja naložb banke (kazalnik: relativna donosnost naložb banke); visoka dobičkonosnost bančnih produktov (kazalnik: dobičkonosnost prihodkov od prodaje proizvodov in storitev); nadzor stroškov poslovanja banke (kazalnik: delež obratovalnih stroškov v čistih prihodkih banke) in učinkovitost banke s poslovnega vidika (kazalnik: poslovna učinkovitost banke).

STRATEŠKI CILJ MERILO URESNIČEVANJA
Tržni delež in ohranjanje komitentov
1 Tržni delež banke z vidika različnih produktov
Uspešnost pri obnovi poteklih kreditov in depozitov
3 Stopnja ohranjanja komitentov banke
2 Pridobivanje strank 4 Uspešnost pri prodaji novih bančnih produktov
5 Pridobljeni komitenti banke 3 Zadovoljstvo strank 6
Zadovoljstvo komitentov s produkti in storitvami banke
7 Zadovoljstvo komitentov po segmentih
8 Reklamacije komitentov
9 Podoba banke v javnosti 4
Dobičkonosnost strank in produktov
10 Dobičkonosnost bančnih komitentov
11 Dobičkonosnost bančnih produktov Tabela 2: Strateški cilji Banke X z vidika strank
Osnovna skupina kazalnikov pri poslovanju s strankami je enaka za vse vrste organizacij. Sestavljajo jo tržni delež; ohranjanje strank; pridobivanje strank, zadovoljstvo strank in dobičkonosnost strank. Banka si mora prizadevati za obdelovanje in spremljanje predvsem dobičkonosnih ciljnih strank. Koncept trženja pojasnjuje, da vse dejavnosti v organizaciji sproža želja po zadovoljevanju potreb strank. Pri poslovanju s strankami managerji opredelijo segmente strank in tržne segmente ter kazalnike uspešnosti poslovne enote. Opredeljevanje ponudb, ki jih bo organizacija ponudila strankam, postane ključ za oblikovanje ciljev in kazalnikov vidika poslovanja s strankami.
Drugi tip kazalnikov so gibala uspešnosti, ki povedo, kaj mora družba storiti, da si zagotovi visoko stopnjo zadovoljstva, ohranjanja oziroma pridobivanja strank in tržnega deleža. Zadovoljstvo je nujen, vendar ne zadosten element za zvestobo, kar kaže na potrebno pozornost pri merjenju zadovoljstva kupcev. Cilji pri merjenju zadovoljstva komitentov so naslednji: razumeti pričakovanja in zahteve vseh kupcev; opredeliti, kako dobro organizacija in konkurenti razumejo pričakovanja in zahteve kupcev; ustrezno razviti standarde storitev in proizvodov; raziskati trende in ukrepati v določenih časovnih intervalih; določiti prioritete in standarde za oceno, kako dobro je organizacija uresničila cilje.

Na primeru Banke X smo vključili temeljne strateške cilje, in sicer tržni delež in ohranjanje komitentov; pridobivanje strank; zadovoljstvo strank ter dobičkonosnost strank in produktov. Merila uresničevanja so tržni delež banke z vidika različnih produktov (kazalnik: tržni delež banke na področju kreditnih kartic, kreditov in depozitov); uspešnost pri obnovi poteklih kreditov in depozitov (kazalnik: delež poteklih kreditov in depozitov, ki se ponovno obnovijo); stopnja ohranjanja komitentov banke (kazalnik: število prekinjenih pogodb z banko na mesečni ravni); uspešnost pri prodaji novih bančnih produktov (kazalnik: odstotek komitentov banke, ki imajo poleg kreditnega in depozitnega poslovanja z banko sklenjene tudi druge pogodbe); pridobljeni komitenti banke (kazalnik: pridobljeni novi komitenti po posameznih produktih); zadovoljstvo komitentov s produkti in storitvami banke (kazalnik: stopnja zadovoljstva komitentov s produkti banke); zadovoljstvo komitentov po segmentih (kazalnik: stopnja zadovoljstva komitentov po segmentih); reklamacije komitentov (kazalnik: število reklamacij komitentov); podoba banke v javnosti (kazalnik: objave o banki v javnosti); dobičkonosnost bančnih komitentov (kazalnik: izračunani EBIT posameznega segmenta komitentov); dobičkonosnost bančnih produktov (kazalnik: izračunani EBIT posameznega bančnega produkta).
STRATEŠKI CILJ MERILO URESNIČEVANJA
Učinkovit razvoj novih produktov banke 1
Raziskave trga in segmentiranje komitentov banke
2 Čas za razvoj novega produkta
3 Bruto dobiček novih produktov banke 2
Izboljšanje učinkovitosti procesov banke
4 Učinkovite prodajne aktivnosti
5 Razvoj poslovnih procesov
6 Nerazčiščene terjatve banke
7 Procesi za nove bančne produkte 3
Izboljšave poprodajnih aktivnosti
8 Upravljanje programske opreme
9 Pritožbe bančnih komitentov
10 Klici na kontaktni center
Tabela 3: Strateški cilji Banke X z vidika notranjih procesov Vidik notranjih poslovnih procesov vključuje procese, ki so ključni za izpolnjevanje ciljev delničarjev in ciljnih tržnih segmentov. Običajni sistemi merjenja uspešnosti so osredotočeni le na nadziranje in izboljševanje kazalnikov kakovosti, stroškov in trajanje obstoječih poslovnih procesov. V nasprotju s tem pristopom uravnoteženi sistem kazalnikov omogoča, da zahteve po uspešnosti notranjih procesov izhajajo iz pričakovanj specifičnih zunanjih odjemalcev. Znotraj vidika notranjih poslovnih procesov vodstva, potem ko se opredeli cilje in kazalnike za finančni vidik in vidik poslovanja s strankami, se opredeli še ključne notranje procese, po katerih se mora organizacija odlikovati. Cilji in kazalniki vidika notranjih poslovnih procesov uravnoteženega sistema kazalnikov izvirajo iz strategije izpolnjevanja pričakovanj delničarjev in ciljnih strank. Pri določitvi kazalnikov na osnovi ključnih notranjih procesov si pomagamo z analizo celotne verige vrednosti notranjih procesov.

Na primeru Banke X smo določili tri temeljne strateške cilje, kot so učinkovit razvoj novih produktov banke; izboljšanje učinkovitosti procesov banke ter izboljšave poprodajnih aktivnosti. Merila uresničevanja so: raziskave trga in segmentiranje komitentov banke (kazalnik: število raziskav, ki so kasneje potencialno uporabna za nove produkte ali spremembe procesov); čas za razvoj novega produkta (kazalnik: čas potreben za razvoj novega produkta od ideje do lansiranja na trg); bruto dobiček novih produktov banke (kazalnik: bruto dobiček posameznega bančnega produkta); učinkovite prodajne aktivnosti (kazalnik: sredstva vložena v prodajno aktivnost / ocenjeni prihodki za aktivnost ali odstotek odziva v primeru direktne akcije); razvoj poslovnih procesov (kazalnik: število izboljšanih ključnih poslovnih procesov banke); nerazčiščene terjatve banke (kazalnik: odstotek terjatev banke, ki ostaja nerazčiščen v posameznem obdobju); procesi za nove bančne produkte (kazalnik: število pripravljenih novih procesov za nove bančne produkte); upravljanje programske opreme (kazalnik: povprečni čas potreben za izvedbo sprememb programske opreme); pritožbe bančnih komitentov (kazalnik: odstotek uspešno rešenih pritožb komitentov); klici na kontaktni center (kazalnik: število klicev na kontaktni center v posameznem mesecu).
STRATEŠKI CILJ
1 Zadovoljni in produktivni zaposleni 2 Izobraževanje in informiranost 3 Motivirani zaposleni
Tabela 4: Strateški cilji Banke X z vidika učenja in rasti Upoštevajoč predhodno omenjene analize ter v skladu s teoretičnimi izhodišči od Pučko (2006), Tajnikar (2001) in Prašnikar (2004), predlagamo 14 (štirinajst) strateških ciljev izbrane banke, za katere predlagamo skupaj 41 meril uresničevanja, ki so podprta z ustreznimi kazalniki. Tako smo za vidike uravnoteženega sistema kazalnikov (vidik financ, vidik strank, vidik notranjih procesov ter vidik učenja in rasti) oblikovali predloge kazalnikov za Banko X kot celoto, in sicer na osnovi kvalitativnih in kvantitativnih strateških ciljev, ki izhajajo iz vizije in poslanstva banke. Skupek kazalnikov, ki so oblikovani za Banko X kot celoto, lahko predstavlja osnovo za morebitno nadaljnje oblikovanje kazalnikov za posamezne organizacije enote izbrane banke oziroma pretvorbo ciljev na ravni Banke X v cilje organizacijske enote.

5 PRENOVA KADROVSKE STRATEGIJE Z VKLJUČITVIJO KADROVSKIH KAZALNIKOV
5.1 VPELJAVA KAZALNIKOV V OKVIRU VIDIKA UČENJA IN RASTI NA PRIMERU BANKE X
Vidik učenja in rasti je zadnji in četrti vidik uravnoteženega sistema kazalnikov uspešnosti poslovanja gospodarske družbe. Tudi v tem primeru bomo opredelili cilje in kazalnike, ki so gibala učenja in rasti organizacije, v našem proučevanem primeru Banke X. Cilji, ki so postavljeni v finančnem vidiku, vidiku poslovanja s strankami in vidiku notranjih procesov, opredeljujejo procese, ki jih mora organizacija kakovostno izvajati, če želi doseči izjemno uspešnost poslovanja. Cilji vidika učenja in rasti zagotavljajo gospodarski družbi infrastrukturo za doseganje ambicioznih ciljev, ki so opredeljeni v ostalih treh vidikih. Cilji vidika učenja in rasti so gibala za doseganje odličnih rezultatov v prvih treh vidikih uravnoteženega sistema kazalnikov.
Pomen vlaganj v prihodnost v okviru uravnoteženega sistema kazalnikov se še posebej poudarja. Pri tem ne gre le za običajne naložbe, kot so nova oprema in raziskave ter razvoj novih storitev. Vlaganja v opremo in raziskave ter razvoj so seveda pomembni, vendar sami po sebi niso dovolj. Gospodarske družbe morajo investirati v svojo infrastrukturo, ljudi, sisteme in postopke, v kolikor želijo doseči dolgoročne ambiciozne cilje finančne rasti. Vidik učenja in rasti lahko razdelimo v tri kategorije, ki so: 1. sposobnost zaposlenih;
2. zmogljivost informacijskih sistemov in 3. motivacija, avtonomnost ter usklajevanje.
Pri vidiku učenja in rasti gre za usmerjanje potencialov gospodarske družbe in za rast, da bo organizacija dosegla zastavljeno vizijo. Učenje in rast v organizaciji izhajata iz ljudi, sistemov in organizacijskih postopkov. Za zagotavljanje dolgoročne rasti in izboljšav mora organizacija vlagati v razvoj zaposlenih, izboljšanje informacijske infrastrukture in sistemov ter uskladiti postopke dela v organizaciji. V informacijski dobi se pojavi nova poslovodna filozofija o prispevku zaposlenih k uspešnosti posamezne organizacije. Večina rutinskega dela je avtomatiziranega, razvijajo se napredni informacijski sistemi in komunikacije. Procesi se morajo izboljševati pri zaposlenih, ki so najbližje notranjim procesom in strankam.
Zaposleni, ki so v stiku s strankami, morajo poznati njihove potrebe in ponudbo organizacije, v kateri so zaposleni.
Sposobnost zaposlenih – zadovoljstvo zaposlenih in njihova produktivnost: ena od največjih sprememb v mišljenju managementa je sprememba vloge zaposlenih v organizaciji. Prehod razmišljanja industrijske dobe v prehod razmišljanja informacijske dobe je najboljši primer revolucionarnih sprememb o prispevku zaposlenih k uspešnosti organizacije. Pojav velikih industrijskih podjetij pred stotimi leti in vpliv znanstvenega managerskega gibanja sta za sabo pustila podjetja, ki so zaposlovala ljudi za izvajanje natančnega in ozko opredeljenega dela.
Inženirji, managerji in organizatorji so do podrobnosti opredelili rutinske in ponavljajoče se naloge posameznih delavcev ter postavili nadzorne standarde in sisteme, po katerih so morali delavci naloge izpeljati, kot je bilo določeno. Bili so predvsem fizična sila, ki ni bila najeta za razmišljanje.

Trije ključni kazalniki uspešnosti zaposlenih so:
zadovoljstvo zaposlenih;
ohranjanje zaposlenih v organizaciji;
produktivnost zaposlenih.
Zadovoljstvo zaposlenih je gibalo drugih dveh kazalnikov, kot je ohranjanje zaposlenih v organizaciji in produktivnosti zaposlenih. Zadovoljstvo zaposlenih je pogoj za večjo produktivnost, odzivnost, kakovost in širšo ponudbo storitev.
Zadovoljni zaposleni imajo tudi zadovoljne komitente, kar je še posebej pomembno za storitvene organizacije, kot je naš proučevani primer Banke X. Organizacije merijo zadovoljstvo zaposlenih s periodično raziskavo, ki praviloma vključuje merila, kot so vpetost v odločitve vodstva, priznanje za dobro opravljeno delo, dostop do zadostnih informacij za uspešno opravljeno delo, spodbujanje ustvarjalnosti in dajanje spodbud in splošno zadovoljstvo z gospodarsko družbo.
Ohranjanje zaposlenih se meri z dotokom zamenjav na ključnih delovnih mestih.
Organizacije zadržijo tiste zaposlene, za katere v organizaciji obstaja dolgoročen interes in v te zaposlene dolgoročno vlagajo. Zaposleni, ki ostajajo dolgoročno, ohranjajo vrednote organizacije, poznavanje procesov organizacije in rahločutnost za potrebe strank.
Produktivnost zaposlenih merimo s povečevanjem usposobljenosti zaposlenih in njihove morale, inovacij, izboljševanja notranjih procesov in zadovoljstva strank.
Najpreprostejši kazalnik so prihodki na zaposlenega. Gospodarska družba se mora na osnovi primerjave zmožnosti izvajanja notranjih storitev z zmožnostmi izvajanja storitev s strani zunanjih dobaviteljev odločiti, ali je za dolgoročno strategijo smiselno naročanje storitev zunaj organizacije.
Na področju usposabljanja zaposlenih je pomemben kazalnik zasedenost strateških delovnih mest, ki primerja število zaposlenih, ki so usposobljeni za posebna strateška delovna mesta, s pričakovanimi potrebami v organizaciji. V organizacijah zaradi nenehnega razvoja in sprememb pogosto obstaja vrzel med prihodnjimi potrebami in trenutno usposobljenostjo zaposlenih.
Temeljni cilji, ki jih bodo zasledovali kazalniki učenja in rasti glede dejavnikov sposobnosti zaposlenih, bodo imeli poudarek na zadovoljstvu zaposlenih, ki bodo visoko produktivni ter na ustrezen način stimulirani, da bodo kvalitetno opravljali svoje delo.
Na primeru Banke X bodo uporabljeni kazalniki s področja zadovoljstva in sposobnosti zaposlenih, kot so:
zadovoljstvo zaposlenih;
prihodki na zaposlenega;
menjave ključnih kadrov / vsi ključni kadri;
fluktuacija zaposlenih / vsi zaposleni;
prisotnost na delu.

Zmogljivost informacijskih sistemov − izobraževanje in informiranost zaposlenih: za doseganje gibljivih ciljev v procesih poslovanja s strankami in notranjih poslovnih procesih sta potrebna motivacija zaposlenih in izkoriščanje njihovih znanj. Vendar, če želimo, da zaposleni uspešno sodelujejo v konkurenčnem okolju, potrebujejo dobre informacije o strankah, notranjih procesih in finančnih posledicah odločitev. Zaposleni, ki imajo neposreden stik s strankami, potrebujejo natančne in pravočasne informacije o celotnem odnosu stranke z gospodarsko družbo. Prav tako morajo biti seznanjeni, v kateri segment spada posamezna stranka, da lahko ocenijo, koliko napora morajo vložiti ne le za zadovoljevanje potreb stranke, temveč tudi za spoznavanje in izpolnjevanje porajajočih se potreb.
V kolikor zaposleni dobijo povratno informacijo, lahko od njih pričakujemo podporo pri programu izboljševanj, v katerem zaposleni sistematično odpravljajo napake in previsoke stroške. Odlični informacijski sistemi so potrebni za nenehne izboljšave procesov, z metodami TQM ali s prekinitvami, s procesi preurejanja itd.. Temeljni cilji, ki jih bodo zasledovali kazalniki učenja in rasti glede dejavnikov informacijskih sistemov, izobraževanja in informiranosti zaposlenih, bodo imeli poudarek na informiranosti zaposlenih glede vizije, poslanstva in strategije gospodarske družbe, zmogljivosti informacijskih sistemov glede dostopnosti informacij zaposlenim ter izobraževanju (notranjem in zunanjem) zaposlenih. Pomen izobraževanja zaposlenih in informiranosti zaposlenih ter vlogo managementa pri upravljanju z znanjem zaposlenih, obravnavata tudi Bernik in Florjančič (2002).
Na primeru Banke X bomo uporabili naslednje kazalnike s področja izobraževanja in informiranosti zaposlenih:
spodbujanje notranjega in zunanjega izobraževanja;
dostopnost informacij;
število ur zunanjega izobraževanja na zaposlenega;
število ur notranjega izobraževanja na zaposlenega.
Motivacija zaposlenih, avtonomnost in usklajevanje: tudi kvalificirani zaposleni, ki jim organizacija zagotavlja izvrsten dostop do informacij, ne bodo prispevali k uspehu organizacije, v kolikor ne bodo motivirani za delovanje v najboljšem interesu gospodarske družbe in če ne bodo svobodni pri sprejemanju odločitev in delovanju.
Pomemben nosilec doseganja ciljev učenja in rasti se osredotoča na delovno ozračje, ki mora biti primerno za motiviranje in spodbujanje zaposlenih. Učinke motiviranosti in avtonomnosti zaposlenih lahko v organizacijah izmerimo na različne načine. Najbolj pogost in preprost kazalnik je število zamisli na zaposlenega delavca. Kazalnik meri stalno sodelovanje zaposlenih pri izboljševanju uspešnosti poslovanja organizacije. Pomen kazalnika lahko povečamo, če izmerimo še komplementarni kazalnik, tj. število uresničenih zamisli. Slednji kazalnik spremlja kakovost predlogov in posreduje zaposlenim informacijo, da so v organizaciji njihovi predlogi cenjeni in da jih vodstvo družbe obravnava resno.
Temeljni cilji, ki jih bodo zasledovali kazalniki učenja in rasti glede dejavnikov kot so motivacija, avtonomnost in usklajevanje, bodo imeli poudarek na razvoju novih idej in predlogov s strani zaposlenih ter njihovem uresničevanju.
Na primeru Banke X bosta uporabljena kazalnika s področja motivacije, avtonomnosti in usklajevanja zaposlenih naslednja:

nove koristne ideje zaposlenih in
uresničeni predlogi zaposlenih.
5.1.1 PREDLOG STRATEŠKIH CILJEV NA PODROČJU VIDIKA UČENJA IN RASTI BANKE X
Na primeru Banke X smo izbrali tri temeljne strateške cilje (glej Tabelo 5), in sicer:
visoka stopnja zadovoljstva in produktivnosti zaposlenih;
izobraževanje in informiranost zaposlenih;
motiviranost zaposlenih.
STRATEŠKI CILJ MERILO URESNIČEVANJA
Zadovoljni in produktivni zaposleni
1 Zadovoljstvo zaposlenih
2 Produktivnost zaposlenih
3 Ključni kadri banke
4 Fluktuacija zaposlenih
5 Prisotnost na delu
2 Izobraževanje in informiranost 6 Spodbujanje notranjega in zunanjega izobraževanja
7 Dostopnost informacij
8 Zunanje pridobivanje znanja
9 Notranje pridobivanje znanja 3 Motivirani zaposleni 10 Spodbujanje za nove ideje in spremembe
11 Uresničevanje koristnih idej
Tabela 5: Strateški cilji Banke X z vidika učenja in rasti Kot merila uresničevanja smo za proučevani primer Banke X izbrali:
zadovoljstvo zaposlenih;
produktivnost zaposlenih;
ključni kadri banke;
fluktuacija zaposlenih;
prisotnost na delu;
spodbujanje notranjega in zunanjega izobraževanja;
dostopnost informacij;
zunanje pridobivanje znanja;
notranje pridobivanje znanja;
spodbujanje za nove ideje in spremembe;
uresničevanje koristnih idej.

5.1.2 OBLIKOVANJE PREDLOGA KAZALNIKOV ZA PODROČJE VIDIKA UČENJA IN RASTI BANKE X
MERILO URESNIČEVANJA KAZALNIK
1 Zadovoljstvo zaposlenih Zadovoljstvo zaposlenih (rezultati anket)
2 Produktivnost zaposlenih Prihodki na zaposlenega 3 Ključni kadri banke
Menjave ključnih kadrov / vsi ključni kadri
4 Fluktuacija zaposlenih Fluktuacija zaposlenih / vsi zaposleni 5 Prisotnost na delu Prisotnost na delu 6
Spodbujanje notranjega in zunanjega izobraževanja
Odstotek delovnega časa namenjenega za izobraževanje 7 Dostopnost informacij
Ocena ustreznosti informacij, ki so na voljo zaposlenim
8 Zunanje pridobivanje znanja Št. ur zunanjega izobraževanja na zaposlenega
9 Notranje pridobivanje znanja Št. ur notranjega izobraževanja na zaposlenega 10
Spodbujanje za nove ideje in spremembe
Nove koristne ideje zaposlenih
11 Uresničevanje koristnih idej Uresničeni predlogi zaposlenih Tabela 6: Kazalniki vidika učenja in rasti za Banko X
Kazalniki, ki bodo podpirali posamične cilje Banke X in spremljali njihovo doseganje, kakor tudi vplivali na samo strategijo izbrane banke, so naslednji: Kazalnik 1 - Zadovoljstvo zaposlenih: izračun kazalnika: anketa med zaposlenimi; frekvenca izračuna kazalnika: kvartalno; namen: sposobnost Banke X, da ohranja visoko stopnjo zadovoljstva svojih zaposlenih in s tem vpliva na kvaliteto opravljenega dela.
Kazalnik 2 - Prihodki na zaposlenega: izračun kazalnika: čisti prihodki banke / povprečno število zaposlenih v obdobju; frekvenca izračuna kazalnika: mesečno; namen: kazalnik kaže sposobnost banke oziroma njenih zaposlenih, da dosegajo visoko produktivnost.
Kazalnik 3 - Menjave ključnih kadrov / vsi ključni kadri: izračun kazalnika: menjave ključnih kadrov v obdobju / vsi ključni kadri; frekvenca izračuna kazalnika: polletno; namen: sposobnost banke, da ustrezno motivira ključne kadre in s tem vpliva na poslovanje banke.
Kazalnik 4 - Fluktuacija zaposlenih: izračun kazalnika: fluktuacija zaposlenih v obdobju / vsi zaposleni; frekvenca izračuna kazalnika: polletno; namen: sposobnost banke, da ustrezno motivira zaposlene in s tem vpliva na poslovanje banke.

Kazalnik 5 - Prisotnost na delu: izračun kazalnika: ure bolniške odsotnosti zaposlenih v opazovanem obdobju / vse ure zaposlenih v opazovanem obdobju; frekvenca izračuna kazalnika: mesečno; namen: kazalnik odseva sposobnost banke, da vpliva z ustrezno organizacijsko klimo in delovnim okoljem na stopnjo odsotnosti zaposlenih.
Kazalnik 6 - Odstotek celotnega delovnega časa namenjenega za izobraževanje: izračun kazalnika: skupni delovni čas zaposlenih namenjen za izobraževanje (notranje in zunanje) / skupni delovni čas zaposlenih; frekvenca izračuna kazalnika: mesečno; namen: kazalnik kaže delež skupnega delovnega časa, ki ga zaposleni namenjajo za interna in zunanja izobraževanja.
Kazalnik 7: Ocena ustreznosti informacij, ki so na voljo zaposlenim: izračun kazalnika: ocena ustreznosti kvalitete in kvantitete informacij, ki so na voljo zaposlenim (oceno postavi nadrejen vodja ter tudi sam zaposleni); frekvenca izračuna kazalnika: kvartalno; namen: sposobnost banke, da svojim zaposlenim nudi točne in ažurne informacije o procesih, komitentih in postopkih dela.
Kazalnik 8: Število ur zunanjega izobraževanja na zaposlenega: izračun kazalnika: povprečno število ur zunanjega izobraževanja na zaposlenega; frekvenca izračuna kazalnika: kvartalno; namen: sposobnost banke, da preko zunanjih virov pridobiva znanja za svoje zaposlene.
Kazalnik 9: Število ur notranjega izobraževanja na zaposlenega: izračun kazalnika: povprečno število ur notranjega izobraževanja na zaposlenega; frekvenca izračuna kazalnika: mesečno; namen: sposobnost banke za prenos internih znanj med zaposlenimi, povečanem pretoku informacij in izboljšani komunikaciji.
Kazalnik 10: Nove koristne ideje zaposlenih: izračun kazalnika: povprečno število novih koristnih idej na zaposlenega; frekvenca izračuna kazalnika: kvartalno; namen: kazalnik kaže količino novih koristnih idej oziroma predlogov s strani zaposlenih v banki.
Kazalnik 11: Uresničeni predlogi zaposlenih: izračun kazalnika: število uresničenih idej / vsi predlogi oziroma ideje zaposlenih; frekvenca izračuna kazalnika: kvartalno; namen: kazalnik meri odstotek uresničenih koristnih idej in kaže sposobnost banke za uresničitev idej zaposlenih ter tudi samo kvaliteto idej zaposlenih.

6 SPREMEMBA ORGANIZACIJSKE KLIME Z IZVAJANJEM PROJEKTA AKADEMIJA
V predhodnem poglavju smo predstavili naš predlog strateških ciljev, meril uresničevanja in predlog kazalnikov, in sicer na področju vidika učenja in rasti Banke X. Med kazalniki, ki bodo podpirali posamične cilje Banke X in spremljali njihovo doseganje, kakor tudi vplivali na samo strategijo proučevane banke, so najpomembnejši kazalniki, ki merijo zadovoljstvo zaposlenih, fluktuacijo zaposlenih, prisotnost na delu, ustreznosti informacij razpoložljivih zaposlenim, kakovost notranjega izobraževanja zaposlenih, koristnost idej zaposlenih itd..
V nadaljevanju skušamo prikazati načine oziroma metode, kako doseči, da bo posamezna gospodarska družba, v našem primeru Banka X, dosegla čim boljše rezultate glede predhodno omenjenih »kadrovskih« kazalnikov. Eden od pomembnih načinov je, da Banka X začne z izvajanjem projekta oziroma aktivnosti, kjer se zaposleni v Banki X vključijo v iniciative in projekte banke. To je lahko rezultat idej in dogovorov, ki se lahko sklenejo med ključnimi kadri banke, ki morajo definirati vsaj tri področja, ki pomembno vplivajo na razvoj banke in zaposlenih ter katerim je potrebno dati poseben pomen. Potrebno je tako vzpostaviti delovanje vsaj treh iniciativ, v delo katerih bi se lahko prostovoljno vključili zaposleni banke iz različnih ravni in bi se tako oblikovali vsaj trije delovni timi oziroma iniciative, kot so na primer: iniciativa »Izobraževanje« (s tem bi se postavila izhodišča za nastanek t.i. »Akademije« Banke X), iniciativa »Vključevanje zaposlenih v projekte« ter iniciativa »Informiranje«.
Iniciativa »Izobraževanje«: v okviru iniciative za izobraževanje se lahko postavi izhodišča za vzpostavitev ciljev projekta »Akademija«. V procesu vzpostavitve učinkovitega izobraževalnega sistema morajo sodelovati vsi zaposleni banke.
Zaposleni potrebujejo tudi integrirano znanje in želijo biti sooblikovalci izobraževalnega načrta in strategij banke. Sodelovanje večjega števila internih strokovnjakov banke z različnih področij in ravni je nujno, če želimo združiti interno znanje in ga prenesti med vse zaposlene v banki. Potrebno je poudariti, da zaposleni v banki potrebujejo mentorje ter si želijo novih, bolj zanimivih tehnik za prenašanje znanja v banki.
6.1 RAZLOGI ZA VZPOSTAVITEV PROJEKTA »AKADEMIJA BANKE X«
Skrb za osebni razvoj zaposlenih in odkrivanje njihovih potencialov je zelo pomembna, saj uresničevanje vsakega strateškega cilja banke oziroma gospodarske družbe, zahteva človeški vir. Dobro je, da vodstvo Banke X v poslovnem oziroma strateškem planu banke opredeli področje kadrov kot eno ključnih področij banke. V omenjenem strateškem planu banke je dobro opredeliti naslednje strateške cilje z vidika učenja in rasti: razvoj organizacijske kulture, razvoj strateškega managementa kadrovske funkcije in razvoj poslovnih procesov.
Vsi omenjeni cilji so ključnega pomena za vse poslovne funkcije banke, zato je koristno, da banka vzpostavi projekt, ki bo omogočil lažje in hitrejše doseganje omenjenih ciljev ter posledično tudi ostalih, ob pomoči in tesnem sodelovanju med vodilnim managementom banke in kadrovskimi strokovnjaki.

Banka X potrebuje inovativne zaposlene, ki sprejemajo spremembe, ovire in probleme kot izzive, nove ideje in rešitve ter sooblikujejo in uresničujejo poslovno strategijo in vizijo banke. Za dosego omenjenega banka potrebuje izobraževalno razvojni projekt, tj. zaposlene, ki bodo lahko dosegli zapisane cilje. Oblikovanje delovnega tima za doseganje strateških ciljev banke zahteva tudi spremembo v organiziranosti banke, in sicer premik iz t.i. funkcijske organiziranosti k projektni organiziranosti. Razlog, zakaj je pomembno, da banka vzpostavi projekt, o čemer govorita tudi Hauc (2002) in Adams (1996), so tudi vrednote banke, ki želi dati poudarek predvsem timskemu delu, medsebojnim odnosom, razvoju svojih zaposlenih ter znanju, izobraževanju in zadovoljstvu zaposlenih.
Tako se zgodba o uspehu organizacije prične pri zaposlenih, zato je njihovo zadovoljstvo izjemnega pomena za doseganje načrtovanih rezultatov organizacije.
Zadovoljstvo zaposlenih banka ugotavlja in meri po metodologiji organizacijske klime v Sloveniji. Na podlagi dobljenih rezultatov raziskav banka lahko ugotovi, kje se mora izboljšati na kadrovskem področju, kot na primer pri področju notranjega komuniciranja in informiranja ter področju strokovne usposobljenosti in učenja.
Na osnovi razvojnih pogovorov z zaposlenimi, lahko Banka X na primer odkrije, da zaposlenim izobraževanje predstavlja pot za dosego zastavljenih ciljev in njihov osebni razvoj. Odkrije lahko tudi potenciale zaposlenih za opravljanje del mentorja ali internega predavatelja v sami banki in na ta način zazna nove možnosti za razvoj in napredovanje. O razvojnih pogovorih z zaposlenimi in o sistemu spremljanja razvoja kadrov ter o osebnostnem razvoju posameznika v družbi, razpravljata in obravnavata tudi Bernik in Florjančič (2010). Slednja poudarjata, da je učinkovit razvoj kariere zaposlenih (pomembni so pri tem tudi razvojni pogovori) priložnost za rast gospodarskih družb.
Ostali razlogi za izvedbo projekta »Akademija Banke X« so lahko tudi izsledki raziskave o motivaciji zaposlenih za izobraževanje, ki jo lahko izvede sama banka. Raziskava lahko pokaže, da se zaposleni v banki želijo izobraževati, vendar so k izobraževanjem premalo motivirani s strani svojih nadrejenih ter sodelavcev, kar je tudi običajno v organizacijah kot so banke, za katere je bilo v preteklih letih značilno stabilno poslovanje in manjša nagnjenost k spremembam in izobraževanju mladih (razlogov je lahko več). Izobraževati pa se želijo predvsem mladi zaposleni v banki zaradi želje po novem znanju in kvalitetnejšemu opravljanju dela na svojem delovnem mestu.
Potrebo po vzpostaviti prej omenjenega projekta lahko ugotavljamo tudi preko analiziranja konkurence in delovanja tujih bank. Tako na primer vzemimo primer, da Banka X v primerjavi z ostalimi poslovnimi bankami v Sloveniji ugotovi, da se uvršča šele na okrog desetega mesta glede vlaganja v izobraževanje svojih zaposlenih. Tako ima Banka X precej odstotkov manj internih izobraževalcev ter slabo vzpostavljen sistem merjenja kakovosti izvedbe izobraževalnih programov.
Banka X nadalje tudi ugotovi, da predvsem tuje banke v Sloveniji ustanavljajo svoje izobraževalne centre, akademije in se zavedajo pomena ciljnega izobraževanja ter učinkov povezanosti kadrovske funkcije z ostalimi zaposlenimi.

Predpostavimo, da si Banka X želi biti moderna, fleksibilna organizacija in zato potrebuje usposobljen kader na vseh nivojih. Banka mora tudi vzpostaviti sistem nasledstev (običajno nadrejeni si tega ne želijo, ker vidijo nevarnost v svojih podrejenih, predvsem mladih, izobraženih kadrih), svojim zaposlenim zaupati, jih čim bolj pooblaščati in si na ta način utirati razvojno pot in dosegati načrtovane poslovne rezultate. Na osnovi vsega omenjenega lahko Banka X postavi cilje za projekt »Akademija Banke X«, ki bi vključeval okrog 20 prostovoljno vključenih zaposlenih iz vseh poslovnih področji in različnih ravni proučevane banke.
Predpostavimo, da vodstvo Banke X idejo o »Akademiji« podpre, zaposleni v banki pa tako postanejo uresničevalci idej, direktorji organizacijskih enot banke pa njihovi partnerji. Tako bi morali direktorji vseh organizacijskih enot banke idejo o »Akademiji« prenesti na sodelavce, ti pa bi se prostovoljno odločali za sodelovanje v omenjenem projektu. Tako bi se oblikovala skupina okrog 20 posameznikov iz vseh organizacijskih enot Banke X. Na ta način bi vodstvo banke omogočilo tudi ostalim zaposlenim, da pridobijo vodstvene izkušnje in postanejo potencialni nasledniki oziroma strokovne vodje v banki. Vodstvo banke bi tako s podporo ideji in njenim prenosom med sodelavce omogočilo ustvariti okolje za odkrivanje potencialov in okolje, ki bi spodbudilo zaposlene, da bi začeli nastopati v vlogi upraviteljev sprememb v Banki X.
6.2 CILJI, NAMEN IN POSLANSTVO PROJEKTA »AKADEMIJA BANKE X«
Projekt »Akademija Banke X« bi moral biti razdeljen na dva dela, in sicer prvi del bi bil namenjen vzpostavitvi organizacije in načina dela »Akademije« izbrane banke, drugi del pa vzpostavitvi mentorstva v banki.
Za določanje ciljev projekta »Akademija« se lahko odločimo za uporabo metode 4D (angl. Discovery – Dream – Design – Destiny), ki bi jo članom »Akademije« na primer predstavil vrhunski trener. Gre za model, ki se uporablja v metodi pozitivnega poizvedovanja, ki je poseben način oblikovanja in postavljanja vprašanj, katerih posledica je lahko le pozitiven, prijazen, spodbujevalen oziroma energijsko poln odgovor. Na delavnicah, ki bi se jih udeležili člani »Akademije«, bi člani z delom v skupinah definirali cilje projekta in izdelali akcijske plane. Kot izhodišče so lahko tudi vrednote banke, predvsem vrednota razvoj zaposlenih ter znanje in izobraževanje zaposlenih. Udeleženci svoje sanje o projektu upodobijo in nato skupaj zapišejo vizijo projekta »Akademija Banke X«. Po oblikovani viziji projekta definirajo ključna področja dela na projektu in na koncu izdelajo akcijske plane za dosego ciljev.
V praksi poteka določanje ciljev projekta »Akademije Banke X« tako, da se preko določitve vrednot banke, vizije tega projekta ter preko določitve področij delovanja, pripravi akcijski plan.
V Banki X bi z »Akademijo« želeli vzpostaviti kulturo učenja in s tem prehod od razmišljanja o izobraževanju kot strošku banke, k razmišljanju o ciljnem izobraževanju kot investiciji in viru za ustvarjanje samozavestnih in prepoznavnih kadrov banke, ki so sposobni ustvarjati konkurenčne prednosti na slovenskem bančnem trgu.

Z »Akademijo« bi želeli tudi izboljšati interno komuniciranje v banki, informiranje zaposlenih in njihovo inovativnost. Cilj je tudi zaposlenim omogočiti, da bodo laže dosegali letno začrtane cilje, hitrejše izkoriščanje konkurenčnih prednosti banke in prispevati k večjemu ugledu banke. Nadalje je cilj tega projekta tudi izboljšati kakovost izobraževalnih programov banke in s tem raven znanja zaposlenih ter vsem zagotoviti celostno znanje in celostne informacije ter tako vplivati na razvoj in kakovost bančnih produktov in zadovoljstvo bančnih komitentov. Obenem želi Banka X preko tega projekta vplivati na mehke elemente, ki pomembno vplivajo na produktivnost dela in večjo prilagodljivost zahtevam dela. Tako banka želi povečati motivacijo zaposlenih, naučiti zaposlene nastopati v konfliktnih situacijah, spodbuditi delo v timih, povečati samospoštovanje posameznikov in odnose med različnim ravnmi organizacijske strukture. Namen projekta »Akademija Banke X« je tudi prepoznavanje kompetenc posameznikov in skladnost le teh s kompetencami delovnih mest v banki.
Zaposleni v Banki X se bodo z dosego vseh ciljev sposobni odzivati na spremembe, konkurenco in priložnosti v bančnem okolju ter bodo sposobni ustvarjati in prepoznati potrebe ter vrednosti za komitente banke.
V nadaljevanju predstavljamo primer ciljev, ki jih lahko izbrana banka zastavi v okviru projekta »Akademija Banke X«:
izoblikovati poslanstvo »Akademije Banke X«, kot je spodbujanje pomena znanja in izobraževanja v banki;
usposobiti člane »Akademije« za delo internih predavateljev in uvedba novih metod za prenašanje znanj med zaposlenimi v izbrani banki;
organizirati in voditi interne delavnice za vse sodelavce v banki;
vsako leto pripraviti predlog načrta izobraževanj;
vzpostaviti sistem predlaganja inovativnih idej in predlogov;
zvišati delež internih izobraževanj in delež internih predavateljev v banki;
povečati zadovoljstvo zaposlenih v banki;
člane »Akademije« usposobiti za delo mentorjev;
izdelati priročnik »Akademije« banke, ki bo namenjen vsem zaposlenim;
v banki vzpostaviti sistema mentorstva;
doseči večjo učinkovitost zaposlenih v Banki X z vzpostavitvijo mentorstva in na podlagi tega skrajšati obdobje uvajanja novih zaposlenih v delo itd..
Postavitev poslanstva »Akademije Banke X«: najprej je potrebno projektno skupino »Akademije« oblikovati in potrditi na upravi banke. Nato je treba pod vodstvom zunanjega strokovnjaka organizirati in izpeljati prvo delavnico za člane Akademije. Delavnica mora biti namenjena spoznanju pomena in ustvarjanja vizije, zastavljanja ciljev in učinkovitega načrtovanja za njihovo doseganje ter uporabi metode pozitivnega poizvedovanja. Člani »Akademije« skozi tehniko vizualizacije nato zapišejo vizijo in narišejo simbol »Akademije«.
Vizija »Akademije Banke X« se glasi: »Z mrežo osebnih povezav strokovnjakov vseh poslovnih področij banke vzpostavimo učinkovit sistem prenosa znanj, ki bo pripomogel k širini in dvigu znanja, učinkovitosti, samozavesti in zadovoljstvu zaposlenih v banki. Sledimo vrednotam banke in strateškemu planu banke. Z razvojem bomo postali prestižna izobraževalna institucija, znana po odličnosti ter združevanju znanja na vseh področjih banke«.

Poslanstvo »Akademije Banke X« se glasi: »Vzpostavili bomo projekt, v katerem bomo povezani zaposleni iz vseh organizacijskih enot banke z namenom razvijanja programov, ki so usmerjeni v krepitev osebnostnega razvoja ter razširitvi znanja posameznika. Akademija je generator novih znanj in veščin, ki prispeva k aktivni vključitvi posameznika v delovni proces in razvoj banke ter prispeva tudi k širitvi znanja v družbeno okolje«.
Postavitev ciljev »Akademije«: potrebno je zapisati jasne, razumljive cilje, s katerimi se člani projekta zavežejo, da bodo izboljšali področje, ki vpliva na razvoj zaposlenih in s tem na uspehe banke. Člani »Akademije« se razdelijo v več skupin, vsaka skupina pa nato skrbi za dosego enega ključnega cilja projekta. Skupine imenujejo vodje in izdelajo akcijske načrte in merila za spremljanje doseganja ciljev.
Nato se zaposleni seznanijo tudi z vlogami in znanji, ki jih potrebujejo mentorji.
Pridobitev predavateljskih veščin: večina gospodarskih družb še vedno išče novo znanje (v smislu predavateljskih veščin) pri zunanjih strokovnjakih, ki predvsem z drugačnimi metodami in znanjem, pripeljejo udeležence do novega znanja in spretnosti. Pogosto so prav način dela in nastop tisto, kar udeležence najbolj navduši in privabi k aktivnemu poslušanju, razmišljanju in sodelovanju. Interna izobraževanja na drugi strani pa še zmeraj potekajo bolj ali manj po načelu enosmernega, suhoparnega podajanja snovi, predvsem zato, ker interni predavatelji niso ustrezno usposobljeni.
Člani »Akademije Banke X« so lahko pod vodstvom zunanjih strokovnjakov deležni treningov, skozi katere osvojijo nove, sodobnejše izobraževalne pristope podajanja snovi. Osvojijo lahko tudi spretnosti javnega nastopanja, se seznanijo s pomenom prepoznavanja tipov udeležencev in njihovih potreb ter pridobijo znanje za učinkovito pripravo gradiva, predstavitve in nastope pred zaposlenimi. Svoje strokovno znanje tako člani lahko povežejo s pridobljenim znanjem na treningih ter tako prevzamejo vlogo aktivnih internih predavateljev. Pridobljene spretnosti nato prenašajo na ostale zaposlene v banki, lahko pa jih tudi uporabljajo pri svojem vsakdanjem delu. Vse to vpliva na uspešnost njihovega komuniciranja in delovanja s poslovnimi partnerji, bančnimi komitenti, nadrejenimi in sodelavci v banki.
Ustvarjanje motivacijskega okolja zaposlenih: vedno večje spremembe presegajo potrebo po specializiranem znanju in zahtevajo vse širše znanje. V okviru projekta »Akademije« lahko zaposleni v Banki X pričnejo z izvajanjem letnih, enodnevnih motivacijskih delavnic za vse zaposlene. Delavnico pripravijo člani »Akademije«, ki imajo vlogo predavateljev in moderatorjev, obenem pa na tem srečanju sodelujejo tudi zunanji strokovnjaki. Izbrana tema delavnice mora biti povezana s strateškimi cilji Banke X ter pri slušateljih sprožiti nove ideje in motivacijo za doseganje osebnih in poslovnih ciljev proučevane banke. Na delavnicah zaposleni v banki pridobijo nujno potrebna znanja za delo v banki.
Delavnice so lahko namenjene prenosu vizije in strategije Banke X na zaposlene ter pregledu trenutnih rezultatov poslovanja banke. Lahko so delavnice namenjene tudi temu, da se zaposlenim poda sporočila, da skupaj zmoremo narediti še več in bolje.

Slušateljem lahko sporočimo, da smo »vsi« v Banki X prodajalci ne glede na delovno mesto in se moramo tako tudi vesti.
Pri zaposlenih v banki z omenjenimi letnimi delavnicami spodbujamo nadaljnjo inovativnost, saj predstavljajo nove ideje ključni vzvod za povečevanje vrednosti banke. Z izvedbo tovrstnih delavnic lahko vpeljemo tudi obvezno testiranje pridobljenega znanja ter ustanovimo skupino za ocenjevanje dela predavateljev, s čimer pridobimo povratne informacije o uspešnosti posamezne delavnice. Izvajanje letne, motivacijske delavnice za vse zaposlene se nato prenese v redno poslovanje Banke X.
Osebna rast zaposlenih v Banki X: zaposleni v izbrani banki bi lahko, z optimalno pomočjo sodelavcev pri vključevanju v delovni proces, dosegali večjo produktivnost.
Tako bi hitreje in bolj uspešno opravljali svoje delo v banki. Banki X zato predlagamo, da začne vzpostavljati formalni mentorski sistem, kar pomeni vzpostavitev formalnih mentore. S tem bi banka pomagala svojim zaposlenim, da razvijejo in uporabijo vire z namenom doseganja določenega cilja. Z mentorstvom bi banka predvsem skrajšala obdobje uvajanja novo zaposlenih sodelavcev ali trenutno zaposlenih sodelavcev, ki se na delo vrnejo po daljši odsotnosti. Člani »Akademije« razvijajo »coaching« veščine sami na tak način, da oblikujejo skupine po več oseb ter simulirajo določeno težavo in iščejo rešitve te težave.
Banka X lahko prispeva k osebni rasti sovjih zaposlenih tudi tako, da poveča dostopnost do informacij na področju znanja na primer z vzpostavitvijo novih modulov in vsebin intraneta banke. Vsi zaposleni bi nato lahko dostopali do različnih izobraževalnih gradiv, predstavitev itd..
Razvoj in izobraževanje zaposlenih v Banki X: ena izmed nalog vsakega člana »Akademije« v izbrani banki mora biti, da skupaj z direktorjem organizacijske enote spodbuja sodelavce, da sami skrbijo za svoj razvoj in izobraževanje. Poleg navedenega lahko zbirajo izobraževalne predloge in prepoznavajo izobraževalne potrebe sodelavcev ter jih sporočajo vodstvu projekta »Akademije«, ki pripravlja predlog izobraževalnega načrta oziroma katalog izobraževalnih vsebin za naslednje leto. Poleg članov projekta sooblikujejo izobraževalni načrt tudi kadrovska služba banke, direktorji organizacijskih enot in uprava banke, ki načrt obenem tudi odobri.
Vodstvo projekta »Akademija Banke X« zagotavlja koordinacijo, nadzor nad doseganjem ciljev in časovnih okvirov aktivnosti ter pripravo poročil za upravo banke. Zaradi velikosti projekta oziroma števila oseb, ki delajo na projektu, lahko člani projektne skupine vzpostavijo t.i. upravni odbor. Skupina vodij lahko tvori upravni odbor projekta »Akademija«, katerega naloga je skrbeti za promocijo vizije projekta, motiviranje članov, organizirati delo v skupini in poročanje vodstvu »Akademije«. Upravni odbor ob opravljanju svojega dela razvija voditeljske spretnosti in jih pravilno usmerja v svoje sodelavce – v odkrivanje njihovih potencialov. Vodenje lahko pomembno prispeva k uspehom delovanja »Akademije«.
Način dela je primer za vzpostavitev učinkovite horizontalne in vertikalne komunikacije med vsemi zaposlenimi v Banki X.
Predlagamo, da Banka X vzpostavi tak način komunikacije, poročanja in usklajevanja med člani projekta »Akademija«, ki si bo potekal preko sestankov, e- “Akademij a Banke

ABC” pošte in telefonov. Sestanki s člani »Akademije« se lahko organizirajo po potrebi, praviloma enkrat mesečno in se dokumentirajo z zapisniki. Sestanek skliče upravni odbor »Akademije« s svojimi člani, medtem ko z upravnim odborom skliče sestanek vodja projekta. Vodja projekta pripravlja zbirna poročila vseh skupin ter jih posreduje vsem članom ter managerju projekta. Vodja projekta lahko tedensko ustno poroča managerju projekta o poteku aktivnosti. Manager projekta, ki je obenem član kolegija poroča o poteku aktivnosti na projektu ostalim članom kolegija. Z zunanjimi izvajalci lahko komunicira vodja projekta v sodelovanju z managerjem projekta in upravnim odborom. Zaposlene v banki se o dogajanjih v projektu lahko obvešča preko intraneta ali drugega internega glasila ali osebne komunikacije. Za zbiranje idej in predlogov se lahko uporabljajo različne tehnike moderiranja. Uprava Banke X bi morala zaposlene na projektu za njihovo delo tudi ustrezno stimulirati in pohvaliti na letnem srečanju vseh članov »Akademije«. Člani »Akademije« se udeležujejo različnih delavnic, ki so povezane s pridobitvijo znanj za potrebe projekta. Pridobljeno znanje prenašajo na člane »Akademije« v okviru enodnevnih delavnic, ki so namenjene izključno članom projekta.
6.3 OSTALI PRIČAKOVANI REZULTATI IZVEDBE PROJEKTA »AKADEMIJA BANKE X«
Vizija »Akademije Banke X« bi lahko vzpodbudila pristajanje in zavzemanje članov »Akademije« za aktivno delovanje. Vizijo člani pretvarjajo v konkretne rezultatske cilje. Pričakovani rezultati »Akademije« so za Banko X najmanj naslednji:
ustvariti okolje, v katerem bodo zaposleni v banki motivirani, in s tem doseči zadovoljne komitente banke ter finančne rezultate, saj je krog med vedenjem zaposlenih, zadovoljstvom bančnih komitentov ter finančnimi rezultati banke sklenjen, kot kaže spodanja slika;
finančni rezultati banke zadovoljstvo komitentov zadovoljstvo zaposlenih
prihranek časa in stroškov pri uvajanju novih zaposlenih v delo, in sicer s pomočjo mentorstva in coachinga;
bolj racionalna poraba sredstev banke, namenjenih za izobraževanje zaradi nižje rasti stroškov zunanjih izobraževanj;
večja usmerjenost zaposlenih na rezultate banke in potrebe, preference bančnih komitentov;
boljši prenos znanj med organizacijskimi enotami banke, saj je znotraj vsake organizacijske enote usposobljen predavatelj;

povečanje zadovoljstva zaposlenih na področju izobraževanja in osebnostnega razvoja;
izboljšanje komunikacije in informiranja med zaposlenimi zaradi hitrejšega pretoka informacij in znanja v banki;
bolj timski, skupinski način vodenja zaradi vpeljave tehnik skupinskega dela;
osebna rast zaposlenih in ustvarjanje nasledstev v banki;
boljše odkrivanje talentov oziroma ključnih kadrov, ki jih je nujno zadržati v banki;
delovanje banke skladno z vrednotami in vizijo banke, kar pomeni tudi bolj poenoteno in konsistentno delovanje banke (tudi prenos strateškega razmišljanja in vizije banke na vse organizacijske ravni);
izboljšanje medsebojnih odnosov in
številni drugi pozitivni učinki projekta.

7 REZULTATI ANKETE IN ANALIZA ODGOVOROV
V nadaljevanju prikazujemo rezultate ankete v povezavi z uravnoteženim sistemom kazalnikov, in sicer s poudarkom na vidiku učenja in rasti posamezne gospodarske družbe. V prilogi diplomskega dela priloženi anketni vprašalnik smo posredovali v izpolnitev na 40 naslovov različnih oseb, za katere smo menili ali dobili informacijo, da se spoznajo oziroma so se že ukvarjali s tematiko kazalnikov uspešnosti poslovanja določene gospodarske družbe. Pravilno vrnjenih odgovorov na omenjeni vprašalnik je bilo 29, vendar jih 5 odgovorov nismo upoštevali, saj so anketiranci odgovorili na četrto ali peto vprašanje negativno (z ne), kar pomeni, da ali ne poznajo kazalnikov za merjenje uspešnosti družb, ali pa v družbi, kjer so ali so bili zaposleni, ne uporabljajo katerikolih kazalnikov s tržnega, finančnega, kadrovskega ali procesnega vidika. Torej, omenjenih 5 odgovorov ne bi dalo prave ocene anketirancev glede proučevane tematike, saj se nanjo ne spoznajo in zato jih nismo upoštevali.
Odgovorov, ki so pritrdilno odgovorili na četrto in peto vprašanje, smo tako dobili nazaj od 24 anketirancev in jih povzemamo kot povprečne vrednosti v nadaljevanju diplomskega dela. Pri tem se zavedamo, da vzorec 24 anketiranih oseb ni reprezentativen in je premajhen, da bi na podlagi dobljenih rezultatov le-te lahko posplošili na celotno proučevano populacijo. Ravno tako vzorec 40 oseb, katerim je bil v izpolnjevanje posredovan vprašalnik (v analizi upoštevanih odgovorov je 24), ni izbran naključno, saj smo posredovali predmetni vprašalnik samo tistim osebam, za katere smo menili, da bi lahko poznale tematiko uravnoteženih kazalnikov.
Analiza splošnega dela vrnjenih in upoštevanih anketnih vprašalnikov kaže, da je od 24 upoštevanih odgovorov bilo 16 moških in 8 žensk. Glede starosti upoštevanih 24 odgovorov anketirancev jih največ spada v razred od 26 do 45 let (17 anketiranih), nato v razred od 46 do 60 let (5 anketiranih) in v razred do 25 let (2 anketirana).
Glede na izobrazbo ima največ anketirancev visoko šolo ali več (15 anketiranih) in srednjo oziroma višjo šolo (9 anketirancev).
V nadaljevanju podajamo rezultate omenjene ankete. Tako je na vprašanje, ”Ali poznate oziroma ste že slišali, da določena večja podjetja in finančne institucije uporabljajo različne kazalnike za merjenje uspešnosti njihovega poslovanja na področju financ, trženja, kadrov, procesov itd.?” ter vprašanje ”Ali v gospodarski družbi, kjer ste oziroma ste bili zaposleni, uporabljajo pri merjenju uspešnosti poslovanja družbe vsaj določene kazalnike, ki bi jih lahko uvrstili v kateri izmed štirih vidikov (tržni, finančni, kadrovski ali procesni vidik) uravnoteženega sistema kazalnikov?”, pritrdilno odgovorilo 24 anketirancev od vseh 40 anketirancev.
Tako v Tabeli 7 prikazujemo povprečne vrednosti posameznih odgovorov anketirancev, in sicer na naslednje vprašanje: »Na petstopenjski lestvici, pri čemer je 1 povsem nepomembno in 5 najbolj pomembno, opredelite, katere so po vašem mnenju temeljne prednosti uvedbe uravnoteženega sistema kazalnikov v gospodarski družbi (tj. kazalnikov s področja financ, trženja, kadrov in procesov)«?

Posamezni odgovori anketirancev Povprečna vrednost
Povezava strategije družbe ter zastavljenih ciljev poslovanja družbe.
Pridobivanje povratnih informacij za učenje o strategiji družbe in njeno izboljšavo.
Kontrola doseganja ciljev na ravni družbe. 3,1 Strategija družbe se razčleni v strategijo posameznih organizacijskih enot družbe.
Izgradnja učinkovitega sistema nagrajevanja zaposlenih. 3,4 Povezovanje vrednot zaposlenih in njihovega delovanja s strateškimi cilji družbe.
Prenos strategije družbe v prakso je izveden na bolj učinkovit način.
Tabela 7: Povprečne vrednosti odgovorov anketirancev glede ”temeljnih prednosti uvedbe uravnoteženega sistema kazalnikov v gospodarski družbi”
Tako anketiranci menijo, da so temeljne prednosti uvedbe uravnoteženega sistema kazalnikov (vidik financ, vidik strank, vidik procesov ter vidik učenja in rasti) v posamezni gospodarski družbi, predvsem prenos strategije družbe v prakso na bolj učinkovit način, povezovanje vrednot zaposlenih in njihovega delovanja s strateškimi cilji družbe, da se strategija družbe razčleni v strategijo posameznih organizacijskih enot družbe ter, da se bolje poveže strategija družbe z zastavljenimi cilji poslovanja družbe.
Tabela 8 prikazuje povprečne vrednosti posameznih odgovorov anketirancev, in sicer na naslednje vprašanje: »Na petstopenjski lestvici, pri čemer je 1 povsem nepomembno in 5 najbolj pomembno, opredelite, kateri so za vas najpomembnejši kriteriji pri oblikovanju kazalnikov, specifičnih za družbo«?
Posamezni odgovori anketirancev Povprečna vrednost
Kazalniki so enostavni, razumljivi in uporabni in morajo izhajati iz strategije družbe.
Med seboj morajo biti kazalniki usklajeni. 4,4 Kazalniki omogočajo svoje spreminjanje skladno z razvojem družbe.
Kazalniki dajejo hitre povratne informacije. 4,1 Kazalniki spodbujajo nenehne izboljšave v gospodarski družbi. 4,1 Tabela 8: Povprečne vrednosti odgovorov anketirancev glede ”najpomembnejših kriterijev pri oblikovanju kazalnikov, specifičnih za družbo”

Anketiranci menijo, da so najpomembnejši kriteriji pri oblikovanju kazalnikov, specifičnih za posamezno družbo, predvsem naslednji kriteriji: da so kazalniki enostavni, razumljivi in uporabni in morajo izhajati iz strategije družbe ter, da morajo biti kazalniki med seboj uskaljeni.
V Tabeli 9 podajamo rezultate odgovorov anketirancev, in sicer na naslednje vprašanje: »Na petstopenjski lestvici, pri čemer je 1 povsem nepomembno in 5 najbolj pomembno, opredelite, kateri »kadrovski« kazalniki so po vašem mnenju najpomembnejši za vsako družbo«?
Posamezni odgovori anketirancev Povprečna vrednost
Zadovoljstvo zaposlenih. 4,3 Produktivnost zaposlenih. 4,8 Ključni kadri gospodarske družbe. 4,6 Fluktuacija zaposlenih (npr. odhodi). 3,9 Prisotnost zaposlenih na delu. 3,8
Spodbujanje notranjega in zunanjega izobraževanja zaposlenih.
Dostopnost informacij za zaposlene. 3,9 Zunanje pridobivanje znanja. 3,2 Notranje pridobivanje znanja. 4,1 Spodbujanje zaposlenih za nove ideje. 3,9 Uresničevanje koristnih idej. 4,3
Tabela 9: Povprečne vrednosti odgovorov anketirancev glede ”pomembnosti kadrovskih kazalnikov za določeno gospodarsko družbo”
Po mnenju anketirancev so tako najpomembnejši kadrovski kazalniki za posamezno gospodarsko družbo predvsem tisti, ki merijo produktivnost zaposlenih, glede ključnih kadrov družbe ter merijo zadovoljstvo zaposlenih in uresničevanje koristnih idej v gospodarski družbi.
V Tabeli 10 podajamo rezultate odgovorov anketirancev, in sicer na naslednje vprašanje: »Na petstopenjski lestvici, pri čemer je 1 povsem nepomembno in 5 najbolj pomembno, opredelite, kateri pričakovani rezultati družbe, ki jih lahko le-ta doseže z uvedbo projekta »Akademija«, so za vas najpomembnejši«?
Za anketirance so najpomembnejši pričakovani rezultati družbe, ki jih lahko le-ta doseže z uvedbo projekta »Akademija«, predvsem naslednji: a) ustvariti okolje, v katerem bodo zaposleni v družbi motivirani ter s tem doseči zadovoljne kupce ter finančne rezultate družbe; b) izboljšanje komunikacije in informiranja med zaposlenimi zaradi hitrejšega pretoka informacij ter c) izboljšanje medsebojnih odnosov med zaposlenimi.

Posamezni odgovori anketirancev Povprečna vrednost
Ustvariti okolje, v katerem bodo zaposleni v družbi motivirani ter s tem doseči zadovoljne kupce ter finančne rezultate družbe.
Prihranek časa in stroškov pri uvajanju novih zaposlenih v delo, in sicer s pomočjo mentorstva internih predavateljev.
Bolj racionalna poraba sredstev družbe, namenjenih za izobraževanje, zaradi nižje rasti stroškov zunanjih izobraževanj.
Večja usmerjenost zaposlenih na rezultate družbe. 4,4 Boljši prenos znanj med organizacijskimi enotami družbe. 4,3 Povečanje zadovoljstva zaposlenih na področju izobraževanja. 4,2 Izboljšanje komunikacije in informiranja med zaposlenimi zaradi hitrejšega pretoka informacij.
Osebna rast zaposlenih in ustvarjanje nasledstev v družbi. 4,4 Boljše odkrivanje talentov oziroma ključnih kadrov. 3,9 Bolj poenoteno in konsistentno delovanje družbe. 4,1 Izboljšanje medsebojnih odnosov med zaposlenimi. 4,5 Tabela 10: Povprečne vrednosti odgovorov anketirancev glede ”pričakovanih rezultatov družbe, ki jih lahko le-ta doseže z uvedbo projekta ”Akademija”
Izračuni korelacij med določenimi spremenljivkami
Od vrnjenih odgovorov oziroma vprašalnikov (skupaj 29) nismo upoštevali v analizi samo 5 odgovorov, in sicer tistih, ki so na četro ali peto vprašanje odgovorili negativno (vsi so odgovorili z ne na obe vprašanji), kar pomeni, da ne poznajo tematike uravnoteženih kazalnikov. Glede na dejstvo, da jih je večina od teh (trije) imela srednjo oziroma višjo šolo in dva celo visoko šolo, menim (tudi na podlagi pomanjkljivo izpolnjenih štirih tabel v vprašalniku), da so odgovore namerno podali pomanjkljivo oziroma se v tematiko niso poglobili in si za to vzeli dovolj časa. Na podlagi omenjenega nismo mogli izračunati korelacije oziroma povezanosti med izobrazbo (neodvisna spremenljivka) in seznanitvijo posameznika glede poznavanja tematike kazalnikov (vprašanje številka 4 ali 5).
V nadaljevanju omenjamo samo določene korelacijske koeficiente, izračunane med posameznimi demografskimi značilnostmi anketirancev (spol, starost in izobrazba) in med tistimi odvisnimi spremenljivkami, ki so jih na vprašanje številka 6, 7, 8 in 9 anketiranci ocenili kot najpomembnejši dejavnik na petstopenjski lestvici od 1 do 5.
Pri tem pa v nadaljevanju podajamo samo tiste izračunane korelacijske koeficiente, ki nam kažejo določeno (vsaj šibko) povezanost med proučevanimi spremenjlivkami.
Tako ugotavljamo, da ne moremo posebej izpostaviti vpliva starosti (tudi premajhen vzorec v tretji starostni skupini) in izobrazbe (odgovori podani za samo dva razreda izobrazbe) na posamezne pomembnejše proučevane odvisne spremenljivke (največje vrednosti odgovorov anketirancev na lestvici med 1 in 5).

Tako v primeru proučevanja vpliva spola (moški spol – oznaka 0; ženski spol – oznaka 1) na spremenljivko »prenos strategije družbe v prakso je izveden na bolj učinkovit način« (kot temeljna prednost uvedbe uravnoteženega sistema kazalnikov
– glej vprašanje številka 6), znaša korelacijski koeficient – 0,6, kar pomeni, da obstaja srednje visoka negativna povezava med ženskim spolom in pomenom prenosa strategije družbe v prakso na bolj učinkovit način (očitno moški dajejo temu dejavniku oziroma spremenljivki v povprečju večji pomen kot ženske).
Glede proučevanja vpliva spola (moški spol – oznaka 0; ženski spol – oznaka 1) na najpomembnejšo spremenljivko v okviru vprašanja številka 7, tj. »kazalniki so enostavni, razumljivi in uporabni in morajo izhajati iz strategije družbe«, znaša korelacijski koeficient 0,05, kar pomeni, da ne obstaja povezava med spolom in pomenom spremenljivke (odgovora) »kazalniki so enostavni, razumljivi in uporabni in morajo izhajati iz strategije družbe«.
Glede proučevanja vpliva spola (moški spol – oznaka 0; ženski spol – oznaka 1) na najbolje ocenjeno spremenljivko »produktivnost zaposlenih« (glej vprašanje številka 8), znaša korelacijski koeficient – 0,3, kar pomeni, da obstoja šibka negativna povezava med ženskim spolom in pomenom spremenljivke »produktivnost zaposlenih« kot najpomembnejšim kadrovskim kazalnikom gospodarskih družb (očitno moški dajejo večji poudarek produktivnosti zaposlenih kot ženske).
Glede proučevanja vpliva spola (moški spol – oznaka 0; ženski spol – oznaka 1) na spremenljivko »ustvariti okolje, v katerem bodo zaposleni v družbi motivirani ter s tem doseči zadovoljne kupce ter finančne rezultate družbe« (glej vprašanje številka 9 – najbolje ocenjeni odgovor), znaša korelacijski koeficient – 0,5, kar pomeni, da obstoja srednja negativna povezava med ženskim spolom in pomenom spremenljivke »ustvariti okolje, v katerem bodo zaposleni v družbi motivirani ter s tem doseči zadovoljne kupce ter finančne rezultate družbe« kot najpomembnejšim pričakovanim rezultatom družbe na podlagi uvedbe kadrovskega projekta »Akademija«. Za primer naj dodamo, da nasprotno obstaja pozitivna povezava med ženskim spolom in spremenljivko »izboljšanje medsebojnih odnosov med zaposlenimi« kot drugim najpomembnejšim pričakovanim rezultatom družbe na podlagi uvedbe projekta »Akademija« (korelacijski koeficient znaša v tem primeru + 0,3, kar pomeni, da gre za srednje močno pozitivno povezavo med tema dvema spremenjlivkama).

8 ZAKLJUČKI
8.1 OCENA UČINKOV
Gospodarske družbe so danes, toliko bolj kot v preteklih letih, prisiljene na prilagajanje zahtevam trga in potrošnikov. Danes je za vsako gospodarsko družbo toliko bolj pomembno, da ima čim bolj učinkovite poslovne procese, čim boljše informacije o svoji konkurenci in svojih kupcih ter zna čim bolje napovedovati nove trende in preference porabnikov. Zato je dobro, da vsaka gospodarska družba zase pripravi predlog možnih strategij ter na tej osnovi določiti predlog uravnoteženega sistema kazalnikov.
Bistven poudarek diplomskega dela je na vidiku učenja in rasti, in sicer na primeru izbrane banke, kjer najprej predstavimo kategorije tega vidika ter nato podamo predlog strateških ciljev, meril uresničevanja na področju tega vidika za izbrano banko, pri čemer konkretneje opišemo vseh enajst izbranih kazalnikov vidika učenja in rasti. Glede na to, da daje diplomsko delo poudarek kadrovskemu vidiku uravnoteženega sistema kazalnikov, skušamo v šestem poglavju prikazati primer uspešnega kadrovskega projekta na primeru proučevane banke, in sicer projekta »Akademija«, pomen katerega lahko razberemo tudi iz rezultatov izvedene ankete med kadri različnih slovenskih gospodarskih družb in drugih organizacij, ki jih povzemamo v sedmem poglavju diplomskega dela.
Tako smo na proučevanem primeru Banke X ugotovili, da se učinki uvedbe in izvedbe proučevanega projekta »Akademija« kažejo na izobraževalnem področju, v poslovnih rezultatih banke, na področju kulture banke v smislu povečanja zaupanja, spoštovanja in izboljšanja medsebojnih odnosov in komunikacije. Učinki se kažejo tudi v izboljšani čustveni inteligenci, ustvarjanju strateškega razmišljanja na vseh ravneh banke, ciljni usmerjenosti in odnosu do dela. V hitro spreminjajočem se okolju imamo sposobne ljudi, ki znajo učinkovito in hitro poiskati informacije, narediti povezave, vzpostaviti uspešne mreže, hitro reagirati in se prilagoditi spremenjenim okoliščinam. Učinke proučevanega kadrovskega projekta bodo zaznali vsi zaposleni in vodstvo Banke X ter širše družbeno okolje.
Delovanje »Akademije« prispeva k dvigu samozavesti članov in ustvarjanju pozitivne energije v timu ter okolici. Skozi ta projekt se izobrazi številne »ambasadorje« sprememb v banki, ki so željni novega znanja in pomagajo pri razvijanju in spodbujanju spretnosti drugih sodelavcev. Učinki »Akademije« v praksi so vidni v razmerju med časom, stroški in kakovostjo izobraževanj. Zaposleni pridobijo znanje od članov »Akademije« hitreje, banka ima zaradi internih predavateljev nižje stroške, kot so potni stroški, stroški dela in obenem bolj kakovostne interne delavnice, saj pride do združitve internega strokovnega znanja s predavateljskimi veščinami. S tovrstnim načinom dela zagotovimo zaposlenim prijazno izobraževanje in razbremenimo direktorje in vodje predvsem z vidika prenosa znanj in informiranja.
Pridobljene veščine nastopanja in mentoriranja prenašajo člani »Akademije« na uspešnost komuniciranja in delovanja s poslovnimi partnerji in komitenti Banke X. Z vzpostavitvijo »Akademije« se poveča pripadnost banki, izboljša se prenos informacij in poznavanje strateških ciljev banke. Zaposleni, ki dejansko delajo na projektu »Akademije«, poznajo vse strateške cilje banke in jih prenašajo na ostale sodelavce, s katerimi skupaj iščejo inovativne načine za njihovo doseganje. Z vzpostavitvijo sistematičnega izobraževanja in vključitvijo zaposlenih se da zaposlenim v banki občutek, da so pomembni. Zaposleni sooblikujejo izobraževalni sistem, kar jim predstavlja nagrado za njihovo delo in trud. Organiziranje in izvajanje letne enodnevne delavnice omogoča vzpostavljanje neformalnih vezi med zaposlenimi in osebni razvoj. To olajša komunikacijo in omogoča hitrejše usklajevanje v banki.

Vsi zaposleni v Banki X imajo enake možnosti za sodelovanje v izobraževalnem procesu, in sicer ne glede na stopnjo izobrazbe oziroma delovno mesto. Zaposleni se z delom v okviru projekta »Akademija« seznanjajo tudi z delom z različnih poslovnih področij in si s sodelavci iz drugih organizacijskih enot banke izmenjujejo ideje. Z združitvijo zaposlenih iz vseh organizacijskih enot banke, zaposlene medsebojno povežemo, odkrivamo nove talente v banki in izkoristimo njihove potenciale. Skozi projekt »Akademije« torej identificiramo talente, z nadaljnjimi aktivnostmi pa se ukvarjamo z njihovim nadaljnjim kariernim razvojem in motivacijo.
Vse predhodno omenjeno prinaša kateri koli gospodarski družbi na dolgi rok velike učinke, najprej na področju kadrov oziroma vidiku učenja in rasti (npr. povečanje zadovoljstva in produktivnosti zaposlenih), kasneje pa prinaša pozitivne učinke tudi na področju vidika stranka (povečanje zadovoljstva kupcev in s tem prihodkov družbe) ter seveda posledično tudi pozitivne učinke v okviru finančnega vidika (izboljšanje poslovnega rezultata družbe).
8.2 POGOJI ZA UVEDBO URAVNOTEŽENEGA SISTEMA KAZALNIKOV IN PROJEKTA AKADEMIJA
Najprej je potrebno določiti možne strategije in kazalnike za določeno gospodarsko družbo, v našem primeru poslovno banko. Da določimo možne strategije in kazalnike za določeno finančno družbo oziroma poslovno banko, je potrebno predhodno analizirati stanje na trgu finančnih storitev in napovedati razvoj na tem trgu v prihodnjih letih. Tako v diplomski nalogi predstavimo najprej analizo prednosti, slabosti, priložnosti in nevarnosti za izbrano banko, nato postavitev možnih strategij in uravnoteženega sistema kazalnikov s poudarkom na kadrovskem vidiku in pomembnem kadrovskem projektu »Akademija«.
V okviru diplomskega dela tako zastavimo vizijo, strategijo in strateške cilje proučevane banke. Nato skušamo predstaviti primer, kako vključiti uravnoteženi sistem kazalnikov v izvedbo zastavljene strategije delovanja izbrane banke in pri tem določimo strateške cilje banke z vidika financ, vidika strank, vidika notranjih procesov in vidika učenja in rasti ter za vsakega od teh strateških ciljev skušamo postaviti ključna merila uresničevanja in predlog kazalnikov. Tako predlagamo štirinajst strateških ciljev proučevane banke, za katere predlagamo skupaj enainštirideset meril uresničevanja, ki jih podpremo z ustreznimi kazalniki, kar je lahko koristen primer postavitve uravnoteženega sistema kazalnikov za vsako slovensko finančno institucijo oziroma tudi gospodarsko družbo.

Na osnovi predhodno omenjenega lahko sklenemo, da so bistveni pogoji za postavitev primernih strategij razvoja določene gospodarske družbe, uvedbo dobrega uravnoteženega sistema kazalnikov in za izbor primernih kazalnikov merjenja uspešnosti gospodarske družbe na primer z vidika učenja in rasti, predvsem izobražen in motiviran vodstveni kader v gospodarski družbi. To pomeni, da mora srednje velika gospodarska družba zaposlovati vsaj 5 dobro izobraženih vodstvenih kadrov na področju financ, kadrov, trženja in informacijskih tehnologij, omenjeni kadri pa bi morali imeti vsaj nekaj let vodstvenih delovnih izkušenj. Poleg omenjenega bo verjetno vsaka gospodarska družba morala nekaj deset tisoč evrov investirati denarnih sredstev v pridobitev zunanje strokovne pomoči s tega področja, v kolikor nimajo dovolj izkušenj s področja uravnoteženega sistema kazalnikov njeni zaposleni. Kasneje, v zadnji fazi, ko gospodarska družba izbere primerne strategije in kazalnike v okviru uravnoteženega sistema kazalnikov, je potrebno nekaj denarnih sredstev investirati v razvoj primerne informacijske tehnologije in po možnosti v vzpostavitev podatkovnega skladišča, od koder bi se črpali podatki za vzpostavljen uravnoteženi sistem kazalnikov ter oblikovala poročila za vodstvo gospodarske družbe. Omenjeno lahko stane posamezno gospodarsko družbo od 50.000 evrov pa vse do milijon evrov, odvisno od velikosti družbe, števila vodstvenih delavcev, števila programov oziroma aplikacij, v katerih družba arhivira podatke itd.
8.3 MOŽNOSTI NADALJNEGA RAZVOJA
Možnosti nadaljnjega razvoja rešitev, ki smo jih predstavili za izbrano poslovno banko, seveda obstajajo. Tako smo v diplomski nalogi predstavili predvsem naslednje rešitve za izbrano poslovno banko, kot so: a. na osnovi analize prednosti, slabosti, priložnosti in nevarnosti smo zastavili strategije in poslanstvo banke – seveda je možno pri postavljanju možnih strategij banke postaviti tudi drugačne strategije od predstavljenih v diplomskem delu, še posebej v primeru prihodnje nepričakovane spremembe določenih dejavnikov v okolju banke (npr. še večje zaostrovanje finančne krize v svetu in Sloveniji, nepričakovano povečanje konkurence bank iz drugih držav Evropske unije itd.); b. predstavili smo možen izbor strateških ciljev in kazalnikov za proučevano banko z vseh štirih vidikov uravnoteženega sistema kazalnikov – možno je nadalje razvijati tudi drugačne rešitve za omenjeno proučevano poslovno banko glede izbora drugačnih kazalnikov oziroma možno je v prihodnosti razviti splošen predlog do 10 kazalnikov za vsak vidik uravnoteženega sistema kazalnikov, ki bi bil primeren za vsako slovensko banko (po teh kazalnikih bi bile možne tudi primerjave glede uspešnosti in učinkovitosti slovenskih bank, saj so do sedaj delane primerjave samo na osnovi finančnih in računovodskih podatkov); c. predstavili smo nazadnje za vsako gospodarsko družbo zelo primeren projekt »Akademija«, ki ga je možno v prihodnje še bolj dodelati skupaj s strokovnjaki s področja kadrov in merjenja organizacijske klime ter na osnovi tega pripraviti konkretna priporočila, primerna za vsako večjo gospodarsko družbo v Sloveniji.

LITERATURA IN VIRI
Knjige in članki v revijah:
Adams, J.R. (1996) Principles of Project Management, PMI Handbooks.
Bergant, Ž. (1998) Sodobni pogledi na ugotavljanje uspešnosti podjetja, Slovenska ekonomska revija št. 1-2/1998, Zveza ekonomistov Slovenije, Ljubljana.
Bergant, Ž. (2003) Kapitalska ustreznost podjetij, da ali ne? Zbornik 35. simpozija o sodobnih metodah v računovodstvu, financah in reviziji, Zveza ekonomistov Slovenije in Zveza računovodij, finančnikov in revizorjev Slovenije, Portorož.
Bergant, Ž. (2004) Denarni tok iz drugačnega zornega kota. Zbornik 10. posvetovanja o sodobnih vidikih analize poslovanja in organizacije, Zveza ekonomistov Slovenije, Portorož.
Bernik, M., Florjančič, J., Rajkovič, V. (2002) Vloga managementa pri upravljanju z znanjem. 21. znanstvena konferenca o razvoju organizacijskih ved, Portorož.
Management in Evropska unija (zbornik konference z mednarodno udeležbo), strani 11-14, Moderna organizacija, Kranj.
Bernik, M., Florjančič, J. (2010) Sistem spremljanja razvoja kadrov kot osnova za osebnostni razvoj posameznika v organizaciji. Učinkovit razvoj kariere zaposlenih kot priložnost za rast podjetij (zbornik prispevkov 1. konference o kariernem coachingu), strani 8-18, Glotta Nova, Ljubljana.
Bešter, H. (1998) Posebnosti analize uspešnosti poslovanja zavarovalnic.
Analiziranje za potrebe strateškega odločanja ter dosežki analitske prakse in teorije (urednik Sekcija za poslovne analize), Zveza ekonomistov Slovenije, Ljubljana.
Gomez, P. (1999) Integrated Value Management, International Thomson Business Press, London.
Hauc, A. (2002) Projektni management, GV Založba, Ljubljana.
Kaplan, R.S., Norton, D.P. (2000) Uravoteženi sistem kazalnikov, GV založniška skupina, d.d., Ljubljana.
Kaplan, R.S., Norton, D.P. (2001) Strateško usmerjena organizacija, GV Založba, Ljubljana.
Porter, M. E. (1996) What is strategy?, Harvard Business Review, 74, strani 61-78.
Prašnikar, J. (2004) Uvod v mikroekonomijo, Gospodarski vestnik, Ljubljana.
Pučko, D. (2006) Strateško upravljanje, Ekonomska fakulteta, Ljubljana.
Tajnikar, M. et al. (2001). Upravljavska ekonomika, Ekonomska fakulteta, Ljubljana.

Thomas, C. R, Maurice, S. C. (2005) Managerial Economics, McGraw Hill Irwin.
Thompson, A.A., Strickland, A.J. (2003) Strategic Management, McGraw-Hill, New York.
Walsh, C. (1969) Key Management Ratios, Pitman Publishing, London.
Spletne strani:
Letna poročila in druge objave Abanke, d.d., obiskano večkrat od aprila – julija 2011, http://www.abanka.si
Letna poročila in druge objave UniCredit Bank, obiskano večkrat od aprila – julija 2011, http://www.ba-ca.si
Letna poročila in druge objave Banke Koper, d.d., obiskano večkrat od septembra 2010 – julija 2011, http://www.banka-koper.si
Letna poročila in druge objave Banke Slovenije, obiskano večkrat od maja – junija 2011, http://www.bsi.si/
Letna poročila in druge objave Nove Kreditne Banke Maribor, d.d., obiskano večkrat od aprila – julija 2011, http://www.nkbm.si
Letna poročila in druge objave Nove Ljubljanske banke, d.d., obiskano večkrat od aprila – julija 2011, http://www.nlb.si
Letna poročila in druge objave SKB Banke, d.d., obiskano večkrat od aprila – julija 2011, http://www.skb.si
Letna poročila in druge objave Statističnega urada Republike Slovenije, obiskano večkrat od januarja – julija 2011, http://www.stat.si/
Letna poročila in druge objave Zavarovalnice Triglav, d.d., obiskano večkrat od aprila – julija 2011, http://www.triglav.cz.
Razne objave Urada za makroekonomske zadeve in razvoj Republike Slovenije, obiskano večkrat od januarja – julija 2011, http://www.umar.gov.si/ Letna poročila in druge objave Vzajemne zdravstvene zavarovalnice, d.v.z., obiskano večkrat od septembra 2010 – julija 2011, http://www.vzajemna.si Letna poročila in druge objave Slovenskega zavarovalnega združenja, obiskano večkrat od aprila – julija 2011, http://www.zav-zdruzenje.si/ Letna poročila in druge objave Združenja bank Slovenije, obiskano večkrat od januarja – julija 2011, http://www.zbs-giz.si/

PRILOGE
Priloga 1: Anketni vprašalnik
KAZALO SLIK
Slika 1: Prikaz povezanosti sistema uravnoteženih kazalnikov (Vir: Kaplan in Norton, 2000)
KAZALO TABEL
Tabela 1: Strateški cilji Banke X z vidika financ Tabela 2: Strateški cilji Banke X z vidika strank Tabela 3: Strateški cilji Banke X z vidika notranjih procesov Tabela 4: Strateški cilji Banke X z vidika učenja in rasti Tabela 5: Strateški cilji Banke X z vidika učenja in rasti Tabela 6: Kazalniki vidika učenja in rasti za Banko X
Tabela 7: Povprečne vrednosti odgovorov anketirancev glede ”temeljnih prednosti uvedbe uravnoteženega sistema kazalnikov v gospodarski družbi” Tabela 8: Povprečne vrednosti odgovorov anketirancev glede ”najpomembnejših kriterijev pri oblikovanju kazalnikov, specifičnih za družbo” Tabela 9: Povprečne vrednosti odgovorov anketirancev glede ”pomembnosti kadrovskih kazalnikov za določeno gospodarsko družbo” Tabela 10: Povprečne vrednosti odgovorov anketirancev glede ”pričakovanih rezultatov družbe, ki jih lahko le-ta doseže z uvedbo projekta ”Akademija”
KRATICE IN AKRONIMI
BSC: Balanced Score Card: uravnoteženi sistem kazalnikov EU: Evropska unija OE: organizacijska enota PE: poslovna enota

PRILOGA 1: ANKETNI VPRAŠALNIK ANKETNI VPRAŠALNIK
Sem Goran Aver, študent Fakultete za organizacijske vede, Univerze v Mariboru.
Za potrebe izdelave diplomskega dela z naslovom »Predlog uravnoteženega sistema kazalnikov v poslovni banki X«, vas prosim za izpolnitev v nadaljevanju podanega anonimnega anketnega vprašalnika.
I. SPLOŠNO
1. Spol M Ž 2. Starost a. do 25 let b. 26 do 45 c. 46 do 60 d. nad 61 3. Izobrazba a. Osnovna šola b. Srednja šola, višja šola c. Visoka šola ali več (magisterij, doktorat)
II. SPLOŠNO O URAVNOTEŽENEM SISTEMU KAZALNIKOV IN KADROVSKEM VIDIKU
4. Ali poznate oziroma ste že slišali, da določena večja podjetja in finančne institucije uporabljajo različne kazalnike za merjenje uspešnosti njihovega poslovanja na področju financ, trženja, kadrov, procesov itd.? da ne
5. Ali v gospodarski družbi, kjer ste oziroma ste bili zaposleni, uporabljajo pri merjenju uspešnosti poslovanja družbe vsaj določene kazalnike, ki bi jih lahko uvrstili v kateri izmed štirih vidikov (tržni, finančni, kadrovski ali procesni vidik) uravnoteženega sistema kazalnikov? da ne

6. Na petstopenjski lestvici, pri čemer je 1 povsem nepomembno in 5 najbolj pomembno, opredelite, katere so po vašem mnenju temeljne prednosti uvedbe uravnoteženega sistema kazalnikov v gospodarski družbi (tj. kazalnikov s področja financ, trženja, kadrov in procesov): Povezava strategije družbe ter zastavljenih ciljev poslovanja družbe. 1 2 3 4 5 Pridobivanje povratnih informacij za učenje o strategiji družbe in njeno izboljšavo.
Kontrola doseganja ciljev na ravni družbe. 1 2 3 4 5 Strategija družbe se razčleni v strategijo posameznih organizacijskih enot družbe. 1 2 3 4 5 Izgradnja učinkovitega sistema nagrajevanja zaposlenih. 1 2 3 4 5 Povezovanje vrednot zaposlenih in njihovega delovanja s strateškimi cilji družbe.
Prenos strategije družbe v prakso je izveden na bolj učinkovit način. 1 2 3 4 5
7. Vsaka uspešna strategija družbe naj bi bila posebna. Zato mora biti poseben tudi sistem kazalnikov. Poleg osnovnih kazalnikov skupnih za vse gospodarske družbe, se glede na strateške cilje družbe oblikujejo kazalniki, specifični za posamezno družbo. Na petstopenjski lestvici, pri čemer je 1 povsem nepomembno in 5 najbolj pomembno, opredelite, kateri so za vas najpomembnejši kriteriji pri oblikovanju kazalnikov, specifičnih za družbo: Kazalniki so enostavni, razumljivi in uporabni in morajo izhajati iz strategije družbe.
Med seboj morajo biti kazalniki usklajeni. 1 2 3 4 5 Kazalniki omogočajo svoje spreminjanje skladno z razvojem družbe. 1 2 3 4 5
Kazalniki dajejo hitre povratne informacije. 1 2 3 4 5 Kazalniki spodbujajo nenehne izboljšave v gospodarski družbi. 1 2 3 4 5

8. Pomembni strateški cilji vsake gospodarske družbe z vidika učenja in rasti (t.i. kadrovski vidik) so: zadovoljstvo, produktivnost, izobraževanje in motiviranost zaposlenih. Na petstopenjski lestvici, pri čemer je 1 povsem nepomembno in 5 najbolj pomembno, opredelite, kateri »kadrovski« kazalniki so po vašem mnenju najpomembnejši za vsako družbo: Zadovoljstvo zaposlenih. 1 2 3 4 5 Produktivnost zaposlenih. 1 2 3 4 5 Ključni kadri gospodarske družbe. 1 2 3 4 5 Fluktuacija zaposlenih (npr. odhodi). 1 2 3 4 5 Prisotnost zaposlenih na delu. 1 2 3 4 5 Spodbujanje notranjega in zunanjega izobraževanja zaposlenih. 1 2 3 4 5 Dostopnost informacij za zaposlene. 1 2 3 4 5 Zunanje pridobivanje znanja. 1 2 3 4 5 Notranje pridobivanje znanja. 1 2 3 4 5 Spodbujanje zaposlenih za nove ideje. 1 2 3 4 5 Uresničevanje koristnih idej. 1 2 3 4 5
9. Predpostavimo, da gospodarska družba vzpostavi t.i. kadrovski projekt imenovan »Akademija«, kar pomeni: da spodbuja pomen znanja in izobraževanja; da usposobi člane »Akademije« za delo internih predavateljev in uvede nove metode za prenašanje znanj med zaposlenimi; da organizira in vodi interne delavnice za vse sodelavce v družbi; da s tem zviša delež internih izobraževanj in delež internih predavateljev; da člane »Akademije« usposobi za delo mentorjev; da vzpostavi sistem mentorstva in predlaganja inovativnih idej itd.. Na petstopenjski lestvici, pri čemer je 1 povsem nepomembno in 5 najbolj pomembno, opredelite, kateri pričakovani rezultati družbe, ki jih lahko le-ta doseže z uvedbo projekta »Akademija«, so za vas najpomembnejši: Ustvariti okolje, v katerem bodo zaposleni v družbi motivirani ter s tem doseči zadovoljne kupce ter finančne rezultate družbe.
Prihranek časa in stroškov pri uvajanju novih zaposlenih v delo, in sicer s pomočjo mentorstva internih predavateljev.
Bolj racionalna poraba sredstev družbe, namenjenih za izobraževanje, zaradi nižje rasti stroškov zunanjih izobraževanj.

Večja usmerjenost zaposlenih na rezultate družbe. 1 2 3 4 5 Boljši prenos znanj med organizacijskimi enotami družbe.
Povečanje zadovoljstva zaposlenih na področju izobraževanja. 1 2 3 4 5
Izboljšanje komunikacije in informiranja med zaposlenimi zaradi hitrejšega pretoka informacij. 1 2 3 4 5 Osebna rast zaposlenih in ustvarjanje nasledstev v družbi.
Boljše odkrivanje talentov oziroma ključnih kadrov. 1 2 3 4 5 Bolj poenoteno in konsistentno delovanje družbe. 1 2 3 4 5 Izboljšanje medsebojnih odnosov med zaposlenimi. 1 2 3 4 5 Hvala za vaš čas in trud!
Lep pozdrav!
Goran Aver

